晋孝宗穆皇帝永和十一年（乙卯公元355年）。
春，正月，故仇池公杨毅弟宋奴使其姑子梁式王刺杀杨初；初子国诛式王及宋奴，自立为仇池公。
二月，秦大蝗，百草无遗，牛马相噉毛。
夏，四月，燕王雋自和龙还蓟。
先是，幽、冀之人以雋为东迁，互相惊扰，所在屯结。
群臣请讨之，雋曰：群小以朕东巡，故相惑为乱耳。
今朕既至，寻当自定，不足讨也。
兰陵太守孙黑、济北太守高柱、建兴太守高瓫及秦河内太守王会、黎阳太守韩高皆以郡降燕。
生曰：性耐刀槊，不堪鞭棰。
姚襄所部多劝襄北还，襄从之。
五月，襄攻冠军将军高季于外黄，会季卒，襄进据许昌。
六月，丙子，秦主健寝疾。
庚辰，平昌王菁勒兵入东宫，将杀太子生而自立。
时生侍疾西宫，菁以为健已卒，攻东掖门。
健闻变，登端门，陈兵自卫。
众见健，惶惧，皆舍仗逃散。
健执菁，数而杀之，馀无所问。
壬午，以大司马、武都王安都督中外诸军事。
甲申，健引太师鱼遵、丞相雷弱儿、太傅毛贵、司空王堕、尚书令梁楞、左仆射梁安、右仆射段纯、吏部尚书辛牢等受遗诏辅政。
健谓太子生曰：六夷酋师及大臣执权者，若不从汝命，宜渐除之。
秋，七月，以吏部尚书周闵为左仆射。
或告会稽王昱曰：武陵王第中大修器仗，将谋非常。
昱以告太常王彪之，彪之曰：武陵王之志，尽于驰骋畋猎而已耳，深愿静之，以安异同之论，勿复以为言。
昱善之。
秦主生尊母强氏曰皇太后，立妃梁氏为皇后。
梁氏，安之女也。
以其嬖臣太子门大夫南安赵韶为右仆射，太子舍人赵诲为中护军，著作郎董荣为尚书。
凉王祚淫虐无道，上下怨愤。
祚恶河州刺史张瓘之强，遣张掖太守索孚代瓘守枹罕，使瓘讨叛胡，又遣其将易揣、张玲帅步骑万三千以袭瓘。
秦主生封卫大将军黄眉为广平王，前将军飞为新兴王，皆素所善也。
征大司马武都王安领太尉。
以晋王柳为征东大将军、并州牧，镇蒲坂；魏王廋为镇东大将军、豫州牧，镇陕城。
中书监胡文、中书令王鱼言于生曰：比有星孛于大角，荧惑入东井。
右仆射赵韶、中护军赵诲，皆洛州刺史俱之从弟也，有宠于生，乃以俱为尚书令。
俱固辞以疾，谓韶、诲曰：汝等不复顾祖宗，欲为灭门之事。
毛、梁何罪，而诛之。
吾何功，而代之。
汝等可自为，吾其死矣。
遂以忧卒。
凉宋混军于武始大泽，为曜灵发哀。
闰月，混军至姑臧，凉王祚收张瓘弟琚及子嵩，将杀之。
琚、嵩闻之，募市人数百，扬言：张祚无道，我兄大军已至城东，敢举手者诛三族。
遂开西门纳混兵。
领军将军赵长等惧罪，入阁呼张重华母马氏出殿，立凉武侯玄靓为主。
易揣等引兵入殿，收长等，杀之。
祚按剑殿上，大呼，叱左右力战。
祚素失众心，莫肯为之斗者，遂为兵人所杀。
混等枭其首，宣示内外，暴尸道左，城内咸称万岁。
以庶人礼葬之，并杀其二子。
混、琚上玄靓为大将军、凉州牧、西平公，赦境内，复称建兴四十三年。
时玄靓始七岁。
张瓘至姑臧，推玄靓为凉王，自为使持节、都督中外诸军事、尚书令、凉州牧、张掖郡公，以宋混为尚书仆射。
陇西人李俨据郡，不受瓘命，用江东年号，众多归之。
瓘遣其将牛霸讨之，未至，西平人卫綝亦据郡叛，霸兵溃，奔还。
瓘遣弟琚击綝，败之。
酒泉太守马基起兵以应綝，瓘遣司马张姚、王国击斩之。
冬，十月，以豫州刺史谢尚督并、冀、幽三州，镇寿春。
秦以辛牢守尚书令，赵韶为左仆射，尚书董荣为右仆射，中护军赵诲为司隶校尉。
十二月，高句丽王钊遣使诣燕纳质修贡，以请其母。
上党人冯鸯逐燕太守段刚，据安民城，自称太守，遣使来降。
秦丞相雷弱儿性刚直，以赵韶、董荣乱政，每公言于朝，见之常切齿。
韶、荣谮之于秦主生，生杀弱儿及其九子、二十七孙。
于是诸羌皆有离心。
生虽谅阴，游饮自若，弯弓露刃，以见朝臣。
锤钳锯凿，可以害人之具，备置左右。
即位未几，后妃、公卿已下至于仆隶，凡杀五百馀人，截胫、拉胁、锯项、刳胎者，比比有之。
晋孝宗穆皇帝永和十二年（丙辰公元356年）。
春，正月，燕太原王恪引兵济河，未至广固百馀里，段龛帅众三万逆战。
丙申，恪大破龛于淄水，执其弟钦，斩右长史袁范等。
齐王龙辟闾蔚被创，恪闻其贤，遣人求之，蔚已死，士卒降者数千人。
龛脱走，还城固守，恪进军围之。
秦司空王堕性刚峻，右仆射董荣、侍中强国皆以佞幸进，堕疾之如仇，每朝，见荣未尝与之言。
或谓堕曰：董君贵幸无比，公宜小降意接之。
堕曰：董龙是何鸡狗，而令国士与之言乎。
会有天变，荣与强国言于秦主生曰：今天谴甚重，宜以贵臣应之。
生曰：贵臣唯有大司马及司空耳。
荣、国曰：大司马国之懿亲，不可杀也。
乃杀王堕。
将刑，荣谓之曰：今日复敢比董龙于鸡狗乎。
堕瞋目叱之。
洛州刺史杜郁，随之甥也，左仆射赵韶恶之，谮于生，以为贰于晋而杀之。
壬戌，生宴群臣于太极殿，以尚书令辛牢为酒监，酒酣，生怒曰：何不强人酒而犹有坐者。
引弓射牢，杀之。
群臣惧，莫敢不醉，偃仆失冠，生乃悦。
匈奴大人刘务桓卒，弟阏头立，将贰于代。
二月，代王什翼犍引兵西巡临河，阏头惧，请降。
燕太原王恪招抚段龛诸城。
已丑，龛所署徐州刺史阳都公王腾举众降，恪命腾以故职还屯阳都。
秦征东大将军晋王柳遣参军阎负、梁殊使于凉，以书说凉王玄靓。
将军刘度攻秦青州刺史王朗于卢氏；燕将军慕舆长卿入轵关，攻秦幽州刺史强哲于裴氏堡。
桓温请移都洛阳，修复园陵，章十馀上，不许。
拜温征讨大都督，督司、冀二州诸军事，以讨姚襄。
三月，秦主生发三辅民治渭桥；金紫光禄大夫程肱谏，以为妨农，生杀之。
夏，四月，长安大风，发屋拔木。
左光禄大夫强平谏曰：天降灾异，陛下当爱民事神，缓刑崇德以应之，乃可弭也。
卫将军广平王黄眉、前将军新兴王飞、建节将军邓羌，以平，太后之弟，叩头固谏，生弗听，出黄眉为左冯翊，飞为右扶风，羌行咸阳太守，犹惜其骁勇，故皆弗杀。
姚襄自许昌攻周成于洛阳。
自去春以来，潼关之西，至于长安，虎狼为暴。
丙子，燕献怀太子晔卒。
姚襄攻洛阳，逾月不克。
长史王亮谏曰：明公英名盖世，兵强民附。
今顿兵坚城之下，力屈威挫，或为它寇所乘，此危亡之道也。
襄不从。
桓温自江陵北伐，遣督护高武据鲁阳，辅国将军戴施屯河上，自帅大兵继进。
记室陈郡袁宏曰：运有兴废，岂必诸人之过。
八月，已亥，温至伊水，姚襄撤围拒之，匿精锐于水北林中，遣使谓温曰：承亲帅王师以来，襄今奉身归命，愿敕三军小却，当拜伏路左。
温曰：我自开复中原，展敬山陵，无豫君事。
欲来者便前，相见在近，何烦使人。
襄拒水而战。
温结陈而前，亲被甲督战。
襄众大败，死者数千人。
襄帅麾下数千骑奔于洛阳北山，其夜，民弃妻子随襄者五千馀人。
襄勇而爱人，虽战屡败，民知襄所在，辄扶老携幼，奔驰而赴之。
温军中传言襄病创已死，许、洛士女为温所得者，无不北望而泣。
襄西走，温追之不及。
弘农杨亮自襄所来奔，温问襄之为人，亮曰：襄神明器宇，孙策之俦，而雄武过之。
表镇西将军谢尚都督司州诸军事，镇洛阳。
以尚未至，留颖川太守毛穆之、督护陈午、河南太守戴施以二千人戍洛阳，卫山陵，徙降军三千馀家于江、汉之间，执周成以归。
姚襄奔平阳，秦并州刺史尹赤复以众降襄，襄遂据襄陵。
段龛遣其属段蕰来求救，诏徐州刺史荀羡将兵随蕰救之。
羡至琅邪，惮燕兵之强，不敢进。
王腾寇鄄城，羡进攻阳都，会霖雨，城坏，获腾，斩之。
冬，十月，癸巳朔，日有食之。
秦主生夜食枣多，旦而有疾，召太医令程延，使诊之。
延曰：陛下无它疾，食枣多耳。
生怒曰：汝非圣人，安知吾食枣。
遂斩之。
殷，彭之子也。
彭时为燕大长秋，以书戒殷曰：王弥、曹嶷，必有子孙，汝善招抚，勿寻旧怨，以长乱源。
殷推求，得弥从子立、嶷孙岩于山中，请与相见，深结意分。
彭复遣使遗以车马衣服，郡民由是大和。
荀羡闻段龛已败，退还下邳，留将军诸葛攸、高平太守刘庄将三千人守琅邪。
诏遣兼司空、散骑常侍车灌等持节如洛阳，修五陵。
十二月，庚戌，帝及群臣皆服缌，临于太极殿三日。
司州都督谢尚以疾不行，以丹杨君王胡之代之，未行而卒。
胡之，廙之子也。
是岁，仇池公杨国从父俊杀国自立；以俊为仇池公。
晋孝宗穆皇帝升平元年（丁巳公元357年）。
燕主雋征幽州刺史乙逸为左光禄大夫。
二月，癸丑，燕主雋立其子中山王暐为太子，大赦，改元光寿。
太白入东井。
秦有司奏：太白罚星，东井秦分，必有暴兵起京师。
秦主生曰：太白入井，自为渴耳，何所怪乎。
姚襄将图关中，夏，四月，自北屈进屯杏城，遣辅国将军姚兰略地敷城，曜武将军姚益生、左将军王钦卢各将兵招纳诸羌、胡。
兰，襄之从兄；益生，襄之兄也。
羌、胡及秦民归之者五万馀户。
秦将苻飞龙击兰，擒之。
襄引兵进据黄落；秦主生遣卫大将军广平王黄眉、平北将军苻道、龙骧将军东海王坚、建节将军邓羌将步骑万五千以御之。
襄坚壁不战。
羌谓黄眉曰：襄为桓温、张平所败，锐气丧矣。
然其为人强狠，若鼓噪扬旗，直压其垒，彼必忿恚而出，可一战擒也。
五月，羌帅骑三千压其垒门而陈，襄怒，悉众出战。
羌阳不胜而走，襄追之至于三原。
羌回骑击之，黄眉等以大众继至，襄兵大败。
襄所乘骏马曰黧眉騧，马倒，秦兵擒而斩之，弟苌帅其众降。
襄载其父弋仲之柩在军中，秦主生以王礼葬弋仲于孤磐，亦以公礼葬襄。
广平王黄眉等还长安，生不之赏，数众辱黄眉。
黄眉怒，谋弑生；发觉，伏诛。
事连王公亲戚，死者甚众。
戊寅，燕主雋遣抚军将军垂、中军将军虔、护军将军平熙帅步骑八万攻敕勒于塞北，大破之，俘斩十馀万，获马十三万匹，牛羊亿万头。
匈奴单于贺赖头帅部落三万五千口降燕，燕人处之代郡平舒城。
秦主生梦大鱼食蒲，又长安谣曰：东海大鱼化为龙，男皆为王女为公。
生乃诛太师、录尚书事、广宁公鱼遵，并其七子、十孙。
生饮酒无昼夜，或连月不出。
奏事不省，往往寝落，或醉中决事。
左右因以为奸，赏罚无准。
或至申酉乃出视朝，乘醉多所杀戮。
自以眇目，讳言残、缺、偏、只、少、无、不具”之类，误犯而死者，不可胜数。
好生剥牛、羊、驴、马，燖鸡、豚、鹅、鸭，纵之殿前，数十为群。
或剥人面皮，使之歌舞，临观以为乐。
尝问左右曰：自吾临天下，汝外间何所闻。
或对曰：圣明宰世，赏罚明当，天下唯歌太平。
怒曰：汝媚我也。
引出斩之。
它日又问，或对曰：陛下刑罚微过。
又怒曰：汝谤我也。
亦斩之。
勋旧亲戚，诛之殆尽，群臣得保一日，如度十年。
东海王坚，素有时誉，与故姚襄参军薛赞、权翼善。
赞、翼密说坚曰：主上猜忍暴虐，中外离心，方今宜主秦祀者，非殿下而谁。
坚以问尚书吕婆楼，婆楼曰：仆，刀镮上人耳，不足以办大事。
特进、领御史中丞梁平老等谓坚曰：主上失德，上下嗷嗷，人怀异志，燕、晋二方，伺隙而动，恐祸发之日，家国俱亡。
生夜对侍婢言曰：阿法兄弟亦不可信，明当除之。
婢以告坚及坚兄清河王法。
法与梁平老及特进光禄大夫强汪，帅壮士数百潜入云龙门，坚与吕婆楼帅麾下三百人鼓噪继进，宿卫将士皆舍仗归坚。
生曰：何不拜之。
坚以位让法，法曰：汝嫡嗣，且贤，宜立。
坚曰：兄年长，宜立。
坚母苟氏泣谓群臣曰：社稷重事，小儿自知不能。
威，苟太后之姑子也，素与魏王雄友善。
生屡欲杀坚，赖威营救得免。
威得幸于苟太后，坚事之如父。
威知王猛之贤，常劝坚以国事任之，坚谓猛曰：李公知君，犹鲍叔牙之知管仲也。
猛以兄事之。
燕主雋杀段龛，坑其徒三千馀人。
秋，七月，秦大将军冀州牧张平遣使请降，拜并州刺史。
八月，丁未，立皇后何氏。
后，故散骑侍郎庐江何淮之女也。
礼如咸康而不贺。
秦王坚以权翼为给事黄门侍郎，薛赞为中书侍郎，与王猛并掌机密。
九月，追复太师鱼遵等官，以礼改葬，子孙存者皆随才擢叙。
张平据新兴、雁门、西河、太原、上党、上郡之地，壁垒三百馀，夷、夏十馀万户，拜置征镇，欲与燕、秦为敌国。
冬，十月，平寇略秦境，秦王坚以晋公柳都督并、冀州诸军事，加并州牧，镇蒲阪以御之。
十一月，癸酉，燕主雋自蓟徙都邺。
秦太后苟氏游宣明台，见东海公法之第门车马辐凑，恐终不利于秦王坚，乃与李威谋，赐法死。
十二月，乙巳，燕主雋入邺宫，大赦。
复作铜雀台。
以太常王彪之为左仆射。
秦王坚行至尚书，以文案不治，免左丞程卓官，以王猛代之。
坚举异才，修废职，课农桑，恤困穷，礼百神，立学校，旌节义，继绝世；秦民大悦。
晋孝宗穆皇帝升平二年（戊午公元258年）。
春，正月，司徒昱稽首归政，帝不许。
初，冯鸯既以上党来降，又附于张平，又自归于燕，既而复叛燕。
二月，燕司徒上庸王评讨之，不克。
甲戌，燕主雋遣领军将军慕舆根，将兵助司徒评攻冯鸯。
根欲急攻之，评曰：鸯壁坚，不如缓之。
根曰：不然。
公至城下经月，未尝交锋。
贼谓国家力止于此，遂相固结，冀幸万一。
今根兵初至，形势方振，贼众恐惧，皆有离心，计虑未定，从而攻之，无不克者。
遂急攻之。
鸯与其党果相猜忌，鸯奔野王依吕护，其众尽降。
秋，八月，豫州刺史谢弈卒。
司徒昱以建武将军桓云代之。
徐、兗二州刺史荀羡有疾，以御史中丞郗昙为军司。
昙，鉴之子也。
九月，庚辰，秦王坚还长安，以太尉侯守尚书令。
特进、姑臧侯樊世，本氐豪，佐秦主健定关中，谓猛曰：吾辈耕之，君食之邪。
赵之亡也，其将张平、李历、高昌皆遣使降燕，已而降晋，又降秦，各受爵位，欲中立以自固。
燕主雋使司徒评讨张平于并州，司空阳骛讨高昌于东燕，乐安王臧讨李历于濮。
阳骛攻昌别将于黎阳，不拔。
历奔荥阳，其众皆降。
并州壁垒百馀降于燕，雋以右仆射悦绾为并州刺史以抚之。
平所署征西将军诸葛骧等帅壁垒百三十八降于燕，雋皆复其官爵。
平帅众三千奔平阳，复请降于燕。
冬，十月，泰山太守诸葛攸攻燕东郡，入武阳，燕主雋遣大司马恪统阳骛及乐安王臧之兵以击之。
燕青州刺史慕容尘遣司马悦明救泰山，羡兵大败，燕复取山茌。
燕主雋以贾坚子活为任城太守。
燕吴王垂娶段末柸女，生子令、宝。
燕主雋素不快于垂，中常侍涅皓因希旨告段氏及吴国典书令辽东高弼为巫蛊，欲以连污垂。
晋孝宗穆皇帝升平三年（己未公元259年）。
春，二月，燕主雋立子泓为济北王，冲为中山王。
燕人杀段勤，勤弟思来奔。
燕主雋宴群臣于蒲池，语及周太子晋，潸然流涕曰：才子难得。
司徒左长史李绩对曰：献怀太子之在东宫，臣为中庶子，太子志业，敢不知之。
太子大德有八：至孝，一也；聪敏，二也；沈毅，三也；疾谀喜直，四也；好学，五也；多艺，六也：谦恭，七也；好施，八也。
秦平羌护军高离据略阳叛，永安威公侯讨之，未克而卒。
夏，四月，骁骑将军邓羌、秦州刺史啖铁讨平之。
匈奴刘悉勿祈卒，弟卫辰杀其子而代之。
五月，秦王坚如河东；六月，大赦，改元甘露。
凉州牧张瓘，猜忌苛虐，专以爱憎为赏罚。
高昌不能拒燕，秋，七月，自白马奔荥阳。
秦王坚自河东还，以骁骑将军邓羌为御史中丞。
八月，以咸阳内史王猛为侍中、中书令，领京兆尹。
特进、光禄大夫强德，太后之弟也，酗酒，豪横，掠人财货、子女，为百姓患。
泰山太守诸慕攸将水陆二万击燕，入自石门，屯于河渚。
燕上庸王评、长乐太守傅颜帅步骑五万与攸战于东阿，攸兵大败。
冬，十月，诏谢万军下蔡，郗昙军高平以击燕。
十二月，封武陵王晞子㻱为梁王。
大旱。
辛酉，燕主雋寝疾，谓大司马太原王恪曰：吾病必不济。
今二方未平，景茂冲幼，国家多难，吾欲效宋宣公，以社稷属汝，何如。
恪曰：太子虽幼，胜残致治之主也。
臣实何人，敢干正统。
雋怒曰：兄弟之间，岂虚饰邪。
恪曰：陛下若以臣能荷天下之任者，岂不能辅少主乎。
雋喜曰：汝能为周公，吾复何忧。
李绩清方忠亮，汝善遇之。
召吴王垂还邺。
秦王坚以王猛为辅国将军、司隶校尉、居中宿卫、仆射、詹事、侍中、中书令，领选如故。
猛上疏辞让，因荐散骑常侍阳平公融、光禄、散骑西河任群、处士京兆朱彤自代。
坚不许，而以融为侍中、中书监、左仆射，任群为光禄大夫，领太子家令；朱彤为尚书侍郎、领太子庶子。
猛时年三十六，岁中五迁，权倾内外；人有毁之者，坚輙罪之，于是群臣莫敢复言。
以左仆射李威领护军，右仆射梁平老为使持节、都督北垂诸军事、镇北大将军，戍朔方之西；丞相司马贾雍为云中护军，戍云中之南。
燕所征郡国兵悉集邺城。
晋孝宗穆皇帝升平四年（庚甲公元360年）。
秦王坚分司、隶置雍州，以河南公双为都督雍、河、凉三州诸军事、征西大将军、雍州刺史，改封赵公，镇安定。
封弟忠为河南公。
仇池公杨俊卒，子世立。
二月，燕人尊可足浑后为皇太后。
以太原王恪为太宰，专录朝政；上庸王评为太傅，阳骛为太保，慕舆根为太师，参辅朝政。
根性木强，自恃先朝勋旧，心不服恪，举动倨傲。
时太后可足浑氏颇预外事，根欲为乱，乃言于恪曰：今主上幼冲，母后干政，殿下宜防意外之变，思有以自全。
且定天下者，殿下之功也。
兄亡弟及，古今成法，俟毕山陵，宜废主上为王，殿下自践尊位，以为大燕无穷之福。
恪曰：公醉邪。
何言之悖也。
吾与公受先帝遗诏，云何而遽有此议。
根愧谢而退。
恪以告吴王垂，垂劝恪诛之。
恪曰：今新遭大丧，二邻观衅，而宰辅自相诛夷，恐乖远近之望，且可忍之。
秘书临皇甫真言于恪曰：根本庸竖，过蒙先帝厚恩，引参顾命。
而小人无识，自国哀已来，骄很日甚，将成祸乱。
明公今日居周公之地，当为社稷深谋，早为之所。
恪不听。
根又言于可足浑氏及燕主暐曰：太宰、太傅将谋不轨，臣请帅禁兵以诛之。
根又思恋东土，言于可足浑氏及暐曰：今天下萧条，外寇非一，国大忧深，不如还东。
恪虽综大任，而朝廷之礼，兢兢严谨，每事必与司徒评议之，未尝专决。
虚心待士，咨询善道，量才授任，人不逾位。
官属、朝臣或有过失，不显其状，随宜他叙，不令失伦，唯以此为贬。
时人以为大愧，莫敢犯者。
或有小过，自相责曰：尔复欲望宰公迁官邪。
朝廷初闻燕主俊卒，皆以为中原可图。
桓温曰：慕容恪尚在，忧方大耳。
三月，己卯，葬燕主雋于龙陵，谥曰景昭皇帝，庙号烈祖。
所征郡国兵，以燕朝多难，互相惊动，往往擅自散归，自邺以南，道路断塞。
太宰恪以吴王垂为使持节、征南将军、都督河南诸军事、兗州牧、荆州刺史，镇梁国之蠡台，孙希为并州刺史，傅颜为护军将军，帅骑二万，观兵河南，临淮而还，境内乃安。
匈奴刘卫辰遣使降秦，请田内地，春来秋返；秦王坚许之。
夏，四月，云中护军贾雍遣司马徐赟帅骑袭之，大获而还。
坚怒曰：朕方以恩信怀戎狄，而汝贪小利以败之，何也。
黜雍以白衣领职，遣使还其所获，慰抚之。
卫辰于是居入塞内，贡献相寻。
夏，六月，代王代翼犍妃慕容氏卒。
秋，七月，刘卫辰如代会葬，因求婚，什翼犍以女妻之。
八月，辛丑朔，日有食之，既。
冬，十月，乌桓独孤部、鲜卑没弈干各帅众数万降秦，秦王坚处之塞南。
阳平公融谏曰：戎狄人面兽心，不知仁义。
其稽颡内附，实贪地利，非怀德也；不敢犯边；实惮兵威，非感恩也。
今处之塞内，与民杂居，彼窥郡县虚实，必为边患，不如徙之塞外以防未然。
坚从之。
十一月，封桓温为南郡公，温弟冲为丰城县公，子济为临贺县公。
燕太宰恪欲以李绩为右仆射，燕主暐不许。
恪屡以为请，暐曰：万机之事，皆委之叔父，伯阳一人，暐请独裁。
出为章武太守，以忧卒。
晋孝宗穆皇帝升平五年（辛酉公元361年）。
春，正月，戊戌，大赦。
刘卫辰掠秦边民五十馀口为奴婢以献于秦；秦王坚责之，使归所掠。
卫辰由是叛秦，专附于代。
东安简伯郗昙卒。
二月，以东阳太守范汪都督徐、兗、青、冀、幽五州诸军事，兼徐、兗二州刺史。
平阳人举郡降燕。
燕以建威将军段刚为太守，遣督护韩苞将兵共守平阳。
方士丁进有宠于燕主暐，欲求媚于太宰恪，说恪令杀太傅评；恪大怒，奏收斩之。
高昌卒，燕河内太守吕护并其众，遣使来降；拜护冀州刺史。
护欲引晋兵以袭邺。
三月，燕太宰恪将兵五万，冠军将军皇甫真将兵万人，共讨之。
燕兵至野王，护婴城自守。
护军将军傅颜请急攻之，以省大费。
恪曰：老贼经变多矣，观其守备，未易猝攻，而多杀士卒。
顷攻黎阳，多杀精锐，卒不能拔，自取困辱。
护内无蓄积，外无救援，我深沟高垒，坐而守之，休兵养士，离间其党，于我不劳而贼势日蹙。
不过十旬，取之必矣，何为多杀士卒以求旦夕之功乎。
乃筑长围守之。
夏，四月，桓温以其弟黄门郎豁都督沔中七郡诸军事，兼新野、义城二郡太守，将兵取许昌，破燕将慕容尘。
凉骠骑大将军宋混疾甚，弦玄靓及其祖母马氏往省之，曰：将军万一不幸，寡妇孤儿将何所托。
欲以林宗继将军，可乎。
混曰；臣子林宗幼弱，不堪大任。
殿下倘未弃臣门，臣弟澄政事愈于臣，但恐其儒缓，机事不称耳。
殿下策励而使之，可也。
混戒澄及诸子曰：吾家受国大恩，当以死报，无恃势位以骄人。
又见朝臣，皆戒之以忠贞。
及卒，行路为之挥涕。
云靓以澄为领军将军，辅政。
五月，丁巳，帝崩，无嗣。
皇太后令曰：琅邪王丕，中兴正统，义望情地，莫与为比，其以王奉大统。
于是百官备法驾迎于琅邪第。
庚申，即皇帝位，大赦。
壬戌，改封东海王弈为琅邪王。
秋，七月，戊午，葬穆帝于永平陵，庙号教宗。
燕人围野王数月，吕护遣其将张兴出战，傅颜击斩之，城中日蹙。
九月，戊申，立妃王氏为皇后，后，濛之女也。
凉右司马张邕恶宋澄专政，起兵攻澄，杀之，并灭其族。
张玄靓以邕为中护军，叔父天锡为中领军，同辅政。
张平袭燕平阳，杀段刚、韩苞；又攻雁门，杀太守单男。
乙亥，秦大赦。
徐、兗二州刺史范汪，素为桓温所恶，温将北伐，命汪帅众出梁国。
吕护复叛，奔燕，燕人赦之，以为广州刺史。
张天锡所亲敦煌刘肃谓天锡曰：国家事欲未静。
肃曰：今护军出入，有似长宁。
天锡惊曰：我固疑之，未敢出口。
肃曰：正当速除之耳。
肃时年未二十。
肃曰：赵白驹与肃二人足矣。
于是邕兵悉散走，邕自刎死，尽灭其族党。
玄靓以天锡为使持节、冠军大将军、都督中外诸军事，辅政。
燕大赦。
是岁，归义侯李势卒。
晋哀皇帝隆和元年（壬戌公元362年）。
春，正有，壬子，大赦，改元。
甲寅，减田租，亩收二升。
燕豫州刺史孙兴请攻洛阳，曰：晋将陈祐弊卒千馀，介守孤城，不中取也。
燕人从其言，遣宁南将军吕护屯河阴。
二月，辛未，以吴国内史庾希为北中郎将、徐、兗二州刺史，镇下邳，龙骧将军袁真为西中郎将、监护豫、司、并、冀四州诸军事、豫州刺史，镇汝南并假节。
希，冰之子也。
丙子，拜帝母周贵人为皇太妃，仪服拟于太后。
燕吕护攻洛阳。
三月，乙酉，河南太守戴施奔宛，陈祐告急。
五月，丁巳，桓温遣庾希及竟陵太守邓遐帅舟师三千人助祐守洛阳，遐。
岳之子也。
朝廷以交、广辽远，改授温都督并、司、冀三州；温表辞不受。
秦王坚亲临太学，考第诸生经义，与博士讲论，自是每月一至焉。
六月，甲戌，燕征东参军刘拔刺杀征东将军、冀州刺史、范阳王友于信都。
秋，七月，吕护退守小平津，中流矢而卒。
燕将段崇收军北渡，屯于野王。
邓遐进屯新城。
八月，西中郎将袁真进屯汝南，运米五万斛以馈洛阳。
冬，十一月，代王什翼犍纳女于燕，燕人亦以女妻之。
十二月，戊午朔，日有食之。
庾希自下邳退屯山阳，袁真自汝南退屯寿阳。
晋哀帝兴宁元年（癸亥公元363年）。
春，二月，己亥，大赦，改元。
三月，壬寅，皇太妃周氏薨于琅邪第。
癸卯，帝就第治丧，诏司徒会稽王昱总内外众务。
帝欲为太妃服三年，仆射江虨启：于礼，应服缌麻。
又欲降服期，虨曰：厌屈私情，所以上严祖考。
乃服缌麻。
夏，四月，燕宁东将军慕容忠攻荥阳太守刘远，远奔鲁阳。
五月，加征西大将军桓温侍中、大司马、都督中外诸军、录尚书事，假黄钺。
温以抚军司马王坦之为长史。
坦之，述之子也。
又以征西掾郗超为参军，王珣为主簿，每事必与二人谋之。
府中为之语曰：髯参军，短主簿，能令公喜，能令公怒。
温气概高迈，罕有所推。
与超言，常自谓不能测，倾身待之，超亦深自结纳。
珣，导之孙也，与谢玄皆为温掾，温俱重之。
曰：谢掾年四十必拥旄杖节，王掾当作黑头公，皆未易才也。
玄，奕之子也。
以西中郎将袁真都督司、冀、并三州诸军事，北中郎将庾希都督青州诸军事。
癸卯，燕人拔密城，刘远奔江陵。
秋，八月，有星孛于角、亢。
张玄靓祖母马氏卒，尊庶母郭氏为太妃。
郭氏以张天锡专政，与大臣张钦等谋诛之。
事泄，钦等皆死。
玄靓惧，以位让天锡，天锡不受。
右将军刘肃等劝天锡自立。
闰月，天锡使肃等夜帅兵入宫，弑玄靓，宣言暴卒，谥曰冲公。
天锡自称使持节、大都督、大将军、凉州牧、西平公，时年十八。
尊母刘美人曰太妃。
遣司马纶骞奉章诣建康请命，并送御史俞归东还。
癸亥，大赦。
冬，十月，燕镇南将军慕容尘攻陈留太守袁披于长平；汝南太守朱斌乘虚袭许昌，克之。
以征虏将军桓冲为江州刺史。
十一月，姚襄故将张骏杀江州督护赵毘，帅其徒北叛；冲讨斩之。
晋哀帝兴宁二年（甲子公元364年）。
春，正月，丙辰，燕大赦。
二月，燕太傅评、龙骧将军李洪略地河南。
夏，四月，甲辰，燕李洪攻许昌、汝南，败晋兵于悬瓠，颍川太守李福战死，汝南太守朱斌奔寿春，陈郡太守硃辅退保彭城。
五月，戊辰，以扬州刺史王述为尚书令。
加大司马温扬州牧、录尚书事。
壬申，使侍中召温入参朝政，温辞不至。
王述每受职，不为虚让，其所辞必于不受。
及为尚书令，子坦之白述：故事当让。
述曰：汝谓我不堪邪。
坦之曰：非也，但克让自美事耳。
述曰：既谓堪之，何为复让。
人言汝胜我，定不及也。
六月，秦王坚遣大鸿胪拜张天锡为大将军、凉州牧、西平公。
秋，七月，丁卯，诏复征大司马温入朝。
八月，温至赭圻，诏尚书车灌止之，温遂城赭圻居之，固让内录，遥领扬州牧。
秦汝南公腾谋反，伏诛。
腾，秦主生之弟也。
是时，生弟晋公柳等犹有五人，王猛言于坚日：不去五公，终必为患。
坚不从。
燕侍中慕舆龙诣龙城，徒宗庙及所留百官皆诣邺。
燕太宰恪将取洛阳，先遣人招纳士民，远近诸坞皆归之；乃使司马悦希军于盟津，豫州刺史孙兴军于成皋。
初，沈充之子劲，以其父死于逆乱，志欲立功以雪旧耻；年三十馀，以刑家不得仕。
黄门侍郎安定程宪言于坚，请治之。
晋哀帝兴宁三年（乙丑公元365年）。
春，正月，庚申，皇后王氏崩。
刘卫辰复叛代，代王什翼犍东渡河，击走之。
什翼犍性宽厚，郎中令许谦盗绢二匹，什翼犍知而匿之，谓左长史燕凤曰：吾不忍视谦之面，卿慎勿泄。
若谦惭而自杀，是吾以财杀士也。
尝讨西部叛者，流矢中目；既而获射者，群臣欲脔割之，什翼犍曰：彼各为其主斗耳，何罪。
遂释之。
大司马温移镇姑孰。
二月，乙未，以其弟右将军豁监荆州、扬州之义城、雍州之京兆诸军事，领荆州刺史，加江州刺史桓冲监江州及荆、豫八郡诸军事，并假节。
司徒昱闻陈祐弃洛阳，会大司马温于洌洲，共议征讨。
丙申，帝崩于西堂，事遂寝。
帝无嗣，丁酉，皇太后诏以琅邪王奕承大统。
秦大赦，改元建元。
燕太宰恪、吴王垂共攻洛阳。
恪谓诸将曰：卿等常患吾不攻，今洛阳城高而兵弱，易克也，勿更畏懦而怠惰。
遂攻之。
三月，克之，执扬武将军沈劲。
劲神气自若，恪将宥之。
中军将军慕舆虔曰：劲虽奇士，观其志度，终不为人用，今赦之，必为后患。
遂杀之。
恪略地至崤、渑，关中大震，秦王坚自将屯陕城以备之。
臣光曰：沈劲可谓能子矣。
耻父之恶，致死以涤之，变凶逆之族为忠义之门。
易》曰：干父之蛊，用誉。
《蔡仲之命》曰：尔尚盖前人之愆，惟忠惟孝。
其是之谓乎。
壬申，葬哀帝及静皇后于安平陵。
夏，四月，壬午，燕太尉武平匡公封弈卒。
以司空阳鹜为太尉，侍中、光禄大夫皇甫真为司空，领中书监。
骛历事四朝，年耆望重，自太宰恪以下皆拜之。
而骛谦恭谨厚，过于少时；戒束子孙，虽硃紫罗列，无敢违犯其法度者。
六月，戊子，益州刺史建城襄会周抚卒。
抚在益州三十馀年，甚有威惠。
诏以其子犍为太守楚代之。
秋，七月，己酉，徙会稽王昱复为琅邪王。
壬子，立妃庾氏为皇后。
后，冰之女也。
甲申，立琅邪王昱子昌明为会稽王；昱固让，犹自称会稽王。
匈奴右贤王曹毂、左贤王刘卫辰皆叛秦。
毂帅众二万寇杏城，秦王坚自将讨之，使卫大将军李威、左仆射王猛辅太子宏留守长安。
九月，坚如朔方，巡抚诸胡。
冬，十月，征北将军、淮南公幼帅杏城之众乘虚袭长安，李威击斩之。
鲜卑秃发椎斤卒，年一百一十，子思复鞬代统其众。
椎斤，树机能从弟务丸之孙也。
梁州刺史司马勋，为政酷暴，治中、别驾及州之豪右，言语忤意，即于坐枭斩之，或亲射杀之。
常有据蜀之志，惮周抚，不敢发。
及抚卒，勋遂举兵反。
别驾雍端、西戎司马隗粹切谏，勋皆杀之，自号梁、益二州牧、成都王。
十一月，勋引兵入剑阁，攻涪，西夷校尉毌丘暐弃城走。
乙卯，围益州刺史周楚于成都。
大司马温表鹰扬将军江夏相义阳朱序为征讨都护以救之。
秦王坚还长安，以李威守太尉，加侍中。
以曹毂为雁门公，刘卫辰为夏阳公，各使统其部落。
十二月，戊戌，以尚书王彪之为仆射。
晋海西公太和元年（丙寅公元366年）。
春，三月，荆州刺史桓豁使督护桓罴攻南郑，讨司马勋。
燕太宰、大司马恪，太傅、司徒评，稽首归政，上章绶，请归第；燕主暐不许。
夏，五月，戊寅，皇后庾氏崩。
朱序、周楚击司马勋，破之，擒勋及其党，送大司马温；温皆斩之，传首建康。
代王什翼犍遣左长史燕凤入贡于秦。
秋，七月，癸酉，葬孝皇后于敬平陵。
秦辅国将军王猛、前将军杨安、扬武将军姚苌等帅众二万寇荆州，攻南乡郡，荆州刺史桓豁救之；八月，军于新野。
九月，甲午，曲赦梁、益二州。
冬，十月，加司徒昱丞相、录尚书事，入朝不趋，赞拜不名，剑履上殿。
张天锡遣使至秦境上，告绝于秦。
燕抚军将军下邳王厉寇兗州，拔鲁、高平数郡，置守宰而还。
十二月，羌敛岐以略阳四千家叛秦，称臣于俨；俨于是拜置牧守，与秦、凉绝。
南阳督护赵亿据宛城降燕，太守桓澹走保新野；燕人遣南中郎将赵盘自鲁阳戌宛。
徐、兗二州刺史庾希，以后族故，兄弟贵显，大司马温忌之。
晋海西公太和二年（丁卯公元367年）。
春，正月，庾希坐不能救鲁、高平，免官。
二月，燕抚军将军下邳王厉、镇北将军宜都王桓袭敕勒。
秦辅国将军王猛、陇西太守姜衡、南安太守南安邵羌、扬武将军姚苌等帅众万七千讨敛岐。
三月，张天锡遣前将军杨遹向金城，征东将军常据向左南，游击将军张统向白土，天锡自将三万人屯仓松，以讨李俨。
敛岐部落先属姚弋仲，闻姚苌至，皆降；王猛遂克略阳。
敛岐奔白马。
秦王坚以苌为陇东太守。
夏，四月，燕慕容尘寇竟陵，太守罗崇击破之。
张天锡攻李俨大夏、武始二郡，下之。
常据败俨兵于葵谷，天锡进屯左南。
俨惧，退守枹罕，遣其兄子纯谢罪于秦，且请救。
秦王坚使前将军杨安、建威将军王抚帅骑二万，会王猛以救俨。
猛遣邵羌追敛岐，王抚守侯和，姜衡守白石，猛与杨安救枹罕。
天锡遣杨遹逆战于枹罕东，猛大破之，俘斩万七千级，与天锡相持于城下。
邵羌禽敛岐于白马，送之。
李俨犹未纳秦师，王猛白服乘舆，从者数十人，请与俨相见。
俨开门延之，未及为备，将士继入，遂执俨。
以立忠将军彭越为平西将军、凉州刺史，镇枹罕。
张天锡之西归也，李俨将贺肫说俨曰：以明公神武，将士骁悍，奈何束手于人。
王猛孤军远来，士卒疲弊，且以我请救，必不设备，若乘其怠而击之，可以得志。
俨曰：求救于人以免难，难既免而击之，天下其谓我何。
不若因守以老之，彼将自退”。
猛责俨以不即出迎，俨以贺肫之谋告；猛斩肫，以俨归。
至长安，坚以俨为光禄勋，赐爵归安侯。
秦王坚闻恪卒，阴有图燕之计，欲觇其可否，命匈奴曹毂发使如燕朝贡，以西戎主簿冯翊郭辩为之副。
燕司空皇甫真兄腆及从子奋、覆皆仕秦，腆为散骑常侍。
辩至燕，历造公卿，谓真曰：仆本秦人，家为秦所诛，故寄命曹王，贵兄常侍及奋、覆兄弟并相知有素。
真怒曰：臣无境外之交，此言何以及我。
君似奸人，得无因缘假托乎。
白暐，请穷治之，太傅评不许。
辩还，为坚言：燕朝政无纲纪，实可图也。
鉴机识变，唯皇甫真耳。
坚曰：以六州之众，岂得不使有智士一人哉。
曹毂寻卒，秦分其部落为二，使其二子分统之，号东、西曹。
荆州刺史桓豁、竟陵太守罗崇攻宛，拔之。
秋，七月，燕下邳王厉等破敕勒，获马牛数万头。
初，厉兵过代地，犯其穄田；代王什翼犍怒。
燕平北将军武强公以幽州兵戌云中。
八月，什翼犍攻云中，泥弃城走，振威将军慕舆贺辛战没。
九月，以会稽内史郗愔为都督徐、兗、青、幽、场州之晋陵诸军事、徐、兗二州刺史，镇京口。
秦淮南公幼之反也，征东大将军、并州牧、晋公柳、征西大将军、秦州刺史赵公双，皆与之通谋。
十二月，甲子，燕太尉建宁敬公阳骛卒。
以司空皇甫真为侍中、太尉，光禄大夫李洪为司空。
晋海西公太和三年（戊辰公元368年）。
春，正月，秦王坚遣后将军杨成世、左将军毛嵩分讨上邽、安定，辅国将军王猛、建节将军邓羌攻蒲阪、前将军杨安、广武将军张蚝攻陕城。
坚命蒲、陕之军皆距城三十里，坚壁勿战，俟秦、雍已平，然后并力取之。
初，燕太宰恪有疾，以燕主暐幼弱，政不在己，太傅评多猜忌，恐大司马之任不当其人，谓暐兄乐安王臧曰：今南有遗晋，西有强秦，二国常蓄进取之志，顾我未有隙耳。
夫国之兴衰，系于辅相。
大司马总统六军，不可任非其人。
我死之后，以亲疏言之，当在汝及冲。
汝曹虽才识明敏，然年少，未堪多难。
吴王天资英杰，智略超世，汝曹若能推大司马以授之，必能混壹四海，况外寇，不足惮也；慎无冒利而忘害，不以国家为意也。
又以语太傅评。
及恪卒，评不用其言。
二月，以车骑将军中山王冲为大司马。
冲，暐之弟也。
以荆州刺史吴王垂为侍中、车骑大将军、仪同三司。
秦魏公廋以陕城降燕，请兵应接；秦人大惧，盛兵守华阴。
燕魏尹范阳王德上疏，以为：先帝应天受命，志平六合；陛下纂统，当继而成之。
今苻氏骨肉乖离，国分为五，投诚请援，前后相寻，是天以秦赐燕也。
天与不取，反受其殃，吴、越之事，足以观矣。
宜命皇甫真引并、冀之众径趋蒲阪，吴王垂引许、洛之兵驰解廋围，太傅总京师虎旅为二年后继，传檄三辅，示以祸福，明立购赏，彼必望风响应。
浑一之期，於此乎在矣。
时燕人多请救陕，因图关中者，太傅评曰：秦，大国也，今虽有难，未易可图。
朝廷虽明，未如先帝；吾等智略，又非太宰之比。
但能闭关保境足矣，平秦非吾事也。
魏公廋遗吴王垂及皇甫真笺曰：苻坚、王猛，皆人杰也，谋为燕患久矣；今不乘机取之，恐异日燕之君臣将有甬东之悔矣。
垂谓真曰：方今为人患者必在于秦。
主上富于春秋，观太傅识度，岂能敌苻坚、王猛乎。
真曰：然，吾虽知之，如言不用何。
三月，丁巳朔，日月食之。
癸亥，大赦。
秦杨成世为赵公双将苟兴所败，毛嵩亦为燕公武所败，奔还。
秦王坚复遣武卫将军王鉴、宁朔将军吕光、将军冯翊郭将、翟傉等帅众三万讨之。
夏，四月，双、武乘胜至于榆眉，以苟兴为前锋。
王鉴欲速战，吕光曰：兴新得志，气势方锐，宜持重以待之。
彼粮尽必退，退而击之，蔑不济矣。
二旬而兴退。
光曰：兴可击矣。
遂追之，兴败。
因击双、武，大破之，斩获万五千级。
武弃安定，与双皆奔上邽，鉴等进攻之。
晋公柳数出挑战，王猛不应。
秋，七月，王鉴等拔上邽，斩双、武，宥其妻子。
以左卫将军苻雅为秦州刺史。
八月，以长乐丕为雍州刺史。
九月，王猛等拔蒲阪，斩晋公柳及其妻子。
猛屯蒲阪，遣邓羌与王鉴等会攻陕城。
燕王公、贵戚多占民为荫户，国之户口少于私家，仓库空竭，用度不足。
尚书左仆射广信公悦绾曰：今三方鼎峙，各有吞并之心。
十二月，秦王猛等拔陕城，获魏公廋，送长安。
加大司马温殊礼，位在诸侯王上。
是岁，以仇池公杨世为秦州刺史，世弟统为武都太守。
世亦称臣于秦，秦以世为南秦州刺史。
晋海西公太和四年（己巳公元369年）。
春，三月，大司马温请与徐、兗二州刺史郗愔、江州刺史桓冲、豫州刺史袁真等伐燕。
初，愔在北府，温常云：京口酒可饮，兵可用。
甲子，燕主暐立皇后可足浑氏，太后从弟尚书令豫章公翼之女也。
大司马温自兗州伐燕。
郗超曰：道远，汴水又浅，恐漕运难通。
温不从。
六月，辛丑，温至金乡，天旱，水道绝，温使冠军将军毛虎生凿巨野三百里，引汶水会于清水。
虎生，宝之子也。
温引舟师自清水入河，舳舻数百里。
郗超曰：清水入河，难以通运。
若寇不战，运道又绝，因敌为资，复无所得，此危道也。
不若尽举见众直趋邺城，彼畏公威名，必望风逃溃，北归辽、碣。
若能出战，则事可立决。
若欲城邺而守之，则当此盛夏，难为功力。
百姓布野，尽为官有，易水以南必交臂请命矣。
但恐明公以此计轻锐，胜负难必，欲务持重，则莫若顿兵河、济，控引漕运，俟资储充备，至来夏乃进兵；虽如赊迟，然期于成功而已。
舍此二策而连军北上，进不速决，退必愆乏。
贼因此势以日月相引，渐及秋冬，水更涩滞。
且北土早寒，三军裘褐者少，恐于时所忧，非独无食而已。
温又不从。
温遣建威将军檀玄攻湖陆，拔之，获燕宁东将军慕容忠。
燕主暐以下邳王厉为征讨大都督，帅步骑二万逆战于黄墟，厉兵大败，单马奔还。
高平太守徐翻举郡来降。
前锋邓遐、朱序败燕将傅颜于林渚。
暐复遣乐安王臧统诸军拒温，臧不能抗；乃遣散骑常侍李凤求救于秦。
秋，七月，温屯武阳，燕故兗州刺史孙元帅其族党起兵应温。
温至枋头，暐及太傅评大惧，谋奔和龙。
秦王坚引群臣议于东堂，皆曰：昔桓温伐我，至灞上，燕不我救。
八月，遣将军苟池、洛州刺史邓羌帅步骑二万以救燕，出自洛阳，军至颍川；又遣散骑侍郎姜抚报使于燕。
太子太傅封孚问于申胤曰：温众强士整，乘流直进，今大军徒逡巡高岸，兵不接刃，未见克殄之理，事将何如。
胤曰：以温今日声势，似能有为。
然在吾观之，必无成功。
何则。
晋室衰弱，温专制其国，晋之朝臣未必皆与之同心。
故温之得志，众所不愿也，必将乖阻以败其事。
又，温骄而恃众，怯于应变。
大众深入，值可乘之会，反更逍遥中流，不出赴利，欲望持久，坐取全胜；若粮廪愆悬，情见势屈，必不战自败，此自然之数也。
温以燕降人段思为乡导，悉罗腾与温战，生擒思。
温使故赵将李述徇赵、魏，腾又与虎贲中郎将染干津击斩之，温军夺气。
初，温使豫州刺史袁真攻谯、梁，开石门以通水运，真克谯、梁而不能开石门，水运路塞。
九月，燕范阳王德帅骑一万、兰台治书侍御史刘当帅骑五千屯石门，豫州刺史李邽帅州兵五千断温粮道。
温战数不利，粮储复竭，又闻秦兵将至，丙申，焚舟，弃辎重、铠仗，自陆道奔还。
以毛虎生督东燕等四郡诸军事，领东燕太守。
温自东燕出仓垣，凿井而饮，行七百馀里。
冬，十月，己巳，大司马温收散卒，屯于山阳。
温深耻丧败，乃归罪于袁真，奏免真为庶人；又免冠军将军邓遐官。
燕、秦既结好，使者数往来。
燕散骑侍郎太原郝晷、给事黄门侍郎梁琛相继如秦。
晷与王猛有旧，猛接以平生，问晷东方之事。
晷见燕政不修而秦大治，知燕将亡，阴欲自托于猛，颇泄其实。
琛从兄弈为秦尚书郎，坚使典客馆琛于弈舍。
琛曰：昔诸葛瑾为吴聘蜀，与诸葛亮惟公朝相见，退无私面，余窃慕之。
今使之即安私室，所不敢也。
乃不果馆。
弈数来就邸舍，与琛卧起，闲问琛东国事。
琛曰：今二方分据，兄弟并蒙荣庞，论其本心，各有所在。
琛欲言东国之美，恐非西国之所欲闻；欲言其恶，又非使臣之所得论也。
兄何用问为。
坚使太子延琛相见。
秦人欲使琛拜太子，先讽之曰：邻国之君，犹其君也；邻国之储君，亦何以异乎。
琛曰：天子之子视元士，欲其由贱以登贵也。
尚不敢臣其父之臣，况它国之臣乎。
苟无纯敬，则礼有往来，情岂忘恭，但恐降屈为烦耳。
乃不果拜。
王猛劝坚留琛，坚不许。
燕主暐遣大鸿胪温统拜袁真使持节、都督淮南诸军事、征南大将军、扬州刺史，封宣城公。
统未逾淮而卒。
吴王垂自襄邑还邺，威名益振，太傅评愈忌之。
垂奏：所募将士忘身立效，将军孙盖等摧锋陷陈，应蒙殊赏。
评皆抑而不行。
垂数以为言，与评廷争，怨隙愈深。
太后可足浑氏素恶垂，毁其战功，与评密谋诛之。
太宰恪之子楷及垂舅兰建知之，以告垂曰：先发制人，但除评及乐安王臧，馀无能为矣。
垂曰：骨肉相残而首乱于国，吾有死而已，不忍为也。
顷之，二人又以告，曰：内意已决，不可不早发。
垂曰：必不可弥缝，吾宁避之于外，馀非所议。
垂内以为忧，而未敢告诸子。
世子令请曰：尊比者如有忧色，岂非以主上幼冲，太傅疾贤，功高望重，愈见猜邪。
垂曰：然。
吾竭力致命以破强寇，本欲保全家国，岂知功成之后，返令身无所容。
汝既知吾心，何以为吾谋。
令曰：主上暗弱，委任太傅，一旦祸发，疾于骇机。
今欲保族全身，不失大义，莫若逃之龙城，逊辞谢罪，以待主上之察，若周公之居东，庶几可以感寤而得还，此幸之大者也。
如其不然，则内抚燕、代，外怀群夷，守肥如之险以自保，亦其次也。
垂曰：善。
秦主方招延英杰，不如往归之。
事定之后，革弊简能，大匡朝政，以辅主上，安国存家，功之大者也。
燕魏尹范阳王德素与垂善，及车骑从事中郎高泰等，皆坐免官。
尚书右丞申绍言于太傅评曰：今吴王出奔，外口籍籍，宜征王僚属之贤者显进之，粗可消谤。
评曰：谁可者。
绍曰：高泰其领袖也。
乃以泰为尚书郎。
泰，瞻之从子；绍，胤之兄也。
秦留梁琛月馀，乃遣归。
琛兼程而进，比至邺，吴王垂已奔秦。
琛言于太傅评曰：秦人日阅军旅，多聚粮于陕东。
以琛观之，为和必不能久。
今吴王又往归之，秦必有窥燕之谋，宜早为之备。
评曰：秦岂肯受叛臣而败和好哉。
琛曰：今二国分据中原，常有相吞之志。
桓温之入寇，彼以计相救，非爱燕也。
若燕有衅，彼岂忘其本志哉。
评曰：秦主何如人。
琛曰：明而善断。
问王猛，曰：名不虚得。
评皆不以为然。
琛又以告燕主暐，�嘁嗖蝗恢�。
以告皇甫真，真深忧之，上疏言：苻坚虽聘问相寻，然实有窥上国之心，非能慕乐德义，不忘久要也。
前出兵洛川，及使者继至，国之险易虚实，彼皆得之矣。
今吴王垂又往从之，为其谋主；伍员之祸，不可不备。
洛阳、太原、壶关，皆宜选将益兵，以防未然。
�嗾偬�傅评谋之，评曰：秦国小力弱，恃我为援；且苻坚庶几善道，终不肯纳叛臣之言，绝二国之好。
不宜轻自惊扰以启寇心。
卒不为备。
秦遣黄门郎石越聘于燕，太傅评示之以奢，欲以夸燕之富盛。
高泰及太傅参军河间刘靖言于评曰：越言诞而视远，非求好也，乃观衅也。
宜耀兵以示之，用折其谋。
今乃示之以奢，益为其所轻矣。
评不从。
泰遂谢病归。
是时太后可足浑氏侵桡国政，太傅评贪昧无厌，货赂上流，官非才举，群下怨愤。
尚书左丞申绍上疏，以为：守宰者，致治之本。
大司马温发徐、兗州民筑广陵城，徙镇之。
晋海西公太和五年（庚午公元370年）。
春，正月，己亥，袁真以梁国内史沛郡朱宪及弟汝南内史斌阴通大司马温，杀之。
秦王猛遗燕荆州刺史武威王筑书曰：国家今已塞成皋之险，杜盟津之路，大驾虎旅百万，自轵关取邺都，金墉穷戍，外无救援，城下之师，将军所监，岂三百弊卒所能支也。
筑惧，以洛阳降，猛陈师受之。
燕卫大将军乐安王臧城新乐，破秦兵于石门，执秦将杨猛。
王猛之发长安也，请慕容令参其军事，以为乡导。
臣光曰：昔周得微子而革商命，秦得由余而霸西戎，吴得伍员而克强楚，汉得陈平而诛项籍，魏得许攸而破袁绍。
彼敌国之材臣，来为己用，进取之良资也。
王猛知慕容垂之心久而难信，独不念燕尚未灭，垂以材高功盛，无罪见疑，穷困归秦，未有异心，遽以猜忌杀之，是助燕为无道而塞来者之门也，如何其可哉。
故秦王坚礼之以收燕望，亲之以尽燕情，宠之以倾燕众，信之以结燕心，未为过矣。
猛何汲汲于杀垂，至乃为市井鬻卖之行，有如嫉其宠而谗之者，岂雅德君子所宜为哉。
乐安王臧进屯荥阳，王猛遣建威将军梁成、洛州刺史邓羌击走之；留羌镇金墉，以辅国司马桓寅为弘农太守，代羌戍陕城而还。
秦王坚以王猛为司徒，录尚书事，封平阳郡侯。
猛固辞曰：今燕、吴未平，戎车方驾，而始得一城，即受三事之赏，若克殄二寇，将何以加之。
坚曰：苟不暂抑朕心，何以显卿谦光之美。
已诏有司权听所守；封爵酬庸，其勉从朕命。
二月，癸酉，袁真卒。
陈郡太守硃辅立真子瑾为建威将军，豫州刺史，以保寿春，遣其子乾之及司马爨亮如邺请命。
燕人以瑾为扬州刺史，辅为荆州刺史。
三月，秦王坚以吏部尚书权翼为尚书右仆射。
夏，四月，复以王猛为司徒，录尚书事；猛固辞，乃止。
燕、秦皆遣兵助袁瑾，大司马温遣督护竺瑶等御之。
燕兵先至，瑶等与战于武丘，破之。
南顿太守桓石虔克其南城。
石虔，温之弟子也。
秦王坚复遣王猛督镇南将军杨安等十将步骑六万以伐燕。
镇东将军勃海王亮镇龙城，令将袭之；其弟麟以告亮，亮闭城拒守。
六月，乙卯，秦王坚送王猛于灞上，曰：今委卿以关东之任，当先破壶关，平上党，长驱取邺，所谓疾雷不及掩耳’。
吾当亲督万众，继卿星发，舟车粮运，水陆俱进，卿勿以为后虑也。
猛曰：臣杖威灵，奉成算，荡平残胡，如风扫叶，愿不烦銮舆亲犯尘雾，但愿速敕所司部置鲜卑之所。
坚大悦。
秋，七月，癸酉朔，日有食之。
秦王猛攻壶关，杨安攻晋阳。
八月，燕主暐命太傅上庸王评将中外精兵三十万以拒秦。
暐以秦寇为忧，召散骑侍郎李凤、黄门侍郎梁琛、中书侍郎乐嵩问曰：秦兵众寡何如。
今大军既出，秦能战乎。
琛、嵩曰：胜败在谋，不在众寡。
黄门侍郎封孚问司徒长史申胤曰：事将何如。
胤叹曰：邺必亡矣，吾属今兹将为秦虏。
然越得岁而吴伐之，卒受其祸。
今福德在燕，秦虽得志，而燕之复建，不过一纪耳。
大司马温自广陵帅众二万讨袁瑾；以襄城太守刘波为淮南内史，将五千人镇石头。
波，隗之孙也。
癸丑，温败瑾于寿春，遂围之。
燕左卫将军孟高将骑兵救瑾，至淮北，未渡，会秦伐燕，燕召高还。
广汉妖贼李弘，诈称汉归义侯势之子，聚众万馀人，自称圣王，年号凤凰。
陇西人李高，诈称成主雄之子，攻破涪城，逐梁州刺史杨亮。
九月，益州刺史周楚遣子琼讨高，又使琼子梓潼太守飏讨弘，皆平之。
秦杨安攻晋阳，晋阳兵多粮足，久之未下。
王猛留屯骑校尉苟长戍壶关，引兵助安攻晋阳。
为地道，使虎牙将军张蚝帅壮士数百潜入城中，大呼斩关，纳秦兵。
辛巳，猛、安入晋阳，执燕并州刺史东海王庄。
太傅评畏猛，不敢进，屯于潞川。
冬，十月，辛亥，猛留将军武都毛当戍晋阳，进兵潞川，与慕容评相持。
太傅评以猛悬军深入，欲以持久制之。
评为人贪鄙，鄣固山泉，鬻樵及水，积钱帛如丘陵；士卒怨愤，莫有斗志。
猛闻之，笑曰：慕容评真奴才，虽亿兆之众不足畏，况数十万乎。
吾今兹破之必矣。
乃遣游击将军郭庆帅骑五千，夜从间道出评营后，烧评辎重，火见邺中。
燕主暐惧，遣侍中兰伊让评曰：王，高祖之子也，当以宗庙社稷为忧，奈何不抚战士而榷卖樵水，专以货殖为心乎。
府库之积，朕与王共之，何忧于贫。
若贼兵遂进，家国丧亡，王持钱帛欲安所置之。
乃命悉以其钱帛散之军士，且趋使战。
评大惧，遣使请战于猛。
甲子，猛陈于渭源而誓之曰：王景略受国厚恩，任兼内外，今与诸君深入贼地，当竭力致死，有进无退，共立大功，以报国家。
受爵明君之朝，称觞父母之室，不亦美乎。
众皆踊跃，破釜弃粮，大呼竞进。
崔鸿曰：邓羌请郡将以挠法，徇私也；勒兵欲攻王猛，无上也；临战豫求司隶，邀君也。
有此三者，罪孰大焉。
猛能容其所短，收其所长，若驯猛虎，驭悍马，以成大功。
诗》云：采葑采菲，无以下体。
猛之谓矣。
秦兵长驱而东，丁卯，围邺。
猛上疏称：臣以甲子之日，大歼丑类。
顺陛下仁爱之志，使六州士庶，不觉易主，自非守迷违命，一无所害。
秦王坚报之曰：将军役不逾时，而元恶克举，勋高前古。
朕今亲帅六军，星言电赴。
将军其休养将士，以待朕至，然后取之。
十一月，秦王坚留李威辅太子守长安，阳平公融镇洛阳，自帅精锐十万赴邺，七日而至安阳，宴祖父时故老。
猛潜如安阳谒坚，坚曰：昔周亚夫不迎汉文帝，今将军临敌而弃军，何也。
猛曰：亚夫前却人主以求名，臣窃少之。
且臣奉陛下威灵，击垂亡之虏，譬如釜中之鱼，何足虑也。
监国冲幼，鸾驾远临，脱有不虞，悔之何及。
陛下忘臣灞上之言邪。
初，燕宜都王桓帅众万馀屯沙亭，为太傅评后继，闻评败，引兵屯内黄。
坚使邓羌攻信都。
丁丑，桓帅鲜卑五千奔龙城。
戊寅，燕散骑侍郎馀蔚帅扶馀、高句丽及上党质子五百馀人，夜，开邺北门，纳秦兵，燕主暐与上庸王评、乐安王臧、字襄王渊、左卫将军孟高、殿中将军艾朗等奔龙城。
辛巳，秦王坚入邺宫。
慕容垂见燕公卿大夫及故时僚吏，有愠色。
今虽家国倾覆，安知其不为兴运之始邪。
郭庆进至龙城，太傅评奔高句丽，高句丽执评，送于秦。
宜都王桓杀镇东将军勃海王亮，并其众，奔辽东。
诸州牧守及六夷渠帅尽降于秦，凡得郡百五十七，户二百四十六万，口九百九十九万。
以燕宫人、珍宝分赐将士。
下诏大赦曰：朕以寡薄，猥承休命，不能怀远以德，柔服四维，至使戎车屡驾，有害斯民，虽百姓之过，然亦朕之罪也。
其大赦天下，与之更始。
初，梁琛之使秦也，以侍辇苟纯为副。
坚闻悦绾之忠，恨不及见，拜其子为郎中。
坚以王猛为使持节、都督关东六州诸军事、车骑大将军、开府仪同三司、冀州牧，镇邺，进爵清河郡侯，悉以慕容评第中之物赐之。
坚以京兆韦钟为魏郡太守，彭豹为阳平太守；其馀州县牧、守、令、长，皆因旧而授之。
以燕常山太守申绍为散骑侍郎，使与散骑侍郎京兆韦儒俱为绣衣使者，循行关东州郡，观省风俗，劝课农桑，振恤穷困，收葬死亡，旌显节行，燕政有不便于民者，皆变除之。
十二月，秦王坚迁慕容�嗉把嗪箦�、王公、百官并鲜卑四万馀户于长安。
王猛表留梁琛为主簿，领记室督。
它日，猛与僚属宴，语及燕朝使者，猛曰：人心不同。
昔梁君至长安，专美本朝；乐君但言桓温军盛；郝君微说国弊。
参军冯诞曰：今三子皆为国臣，敢问取臣之道何先。
猛曰：郝君知几为先。
诞曰：然则明公赏丁公而诛季布也。
猛大笑。
秦王坚自邺如枋头，宴父老，改枋头为永昌，复之终世。
甲寅，至长安，封慕容暐为新兴侯；以燕故臣慕容评为给事中，皇甫真为奉车都尉，李洪为驸马都尉，皆奉朝请。
李邽为尚书，封衡为尚书郎，慕容德为张掖太守，燕国平睿为宣威将军，悉罗腾为三署郎。
其馀封授各有差。
衡，裕之子也。
燕故太史黄泓叹曰：燕必中兴，其在吴王乎。
恨吾老，不及见耳。
汲郡赵秋曰：天道在燕，而秦灭之。
不及十五年，秦必复为燕有。
秦省雍州。
是岁，仇池公杨世卒，子纂立，始与秦绝。
叔父武都太守统与之争国，起兵相攻。
晋太宗简文皇帝咸安元年（辛未公元371年）。
春，正月，袁瑾、硃辅求救于秦，秦王坚以瑾为扬州刺史，辅为交州刺史，遣武卫将军武都王鉴、前将军张蚝帅步骑二万救之。
大司马温遣淮南太守桓伊、南顿太守桓石虔等击鉴、蚝于石桥，大破之，秦兵退屯慎城。
秦王坚徙关东豪杰及杂夷十五万户于关中，处乌桓于冯翊、北地，丁零翟斌于新安、渑池。
诸因乱流移、欲还旧业者，悉听之。
二月，秦以魏郡太守韦钟为青州刺史，中垒将军梁成为兗州刺史，射声校尉徐成为并州刺史，武卫将军王鉴为豫州刺史，左将军彭越为徐州刺史，太尉司马皇甫覆为荆州刺史，屯骑校尉天水姜宇为凉州刺史，扶风内史王统为益州刺史，秦州刺史、西县侯雅为使持节、都督秦、晋、凉、雍州诸军事、秦州牧，吏部尚书杨安为使持节、都督益、梁州诸军事、梁州刺史。
复置雍州，治蒲阪；以长乐公丕为使持节、征东大将军、雍州刺史。
成，平老之子；统，擢之子也。
坚以关东初平，守令宜得人，令王猛以便宜简召英俊，补六州守令，授讫，言台除正。
三月，壬辰，益州刺史建成定公周楚卒。
秦后将军金城俱难攻兰陵太守张闵子于桃山，大司马温遣兵击却之。
秦西县侯雅、杨安、五统、徐成及羽林左监朱肜、扬武将军姚苌帅步骑七万伐仇池公杨纂。
代将长孙斤谋弑代王什翼犍，世子寔格之，伤胁，遂执斤，杀之。
夏，四月，戊午，大赦。
秦兵至鹫峡，杨纂帅众五万拒之。
梁州刺史弘农杨亮遣督护郭宝、卜靖帅千馀骑助纂，与秦兵战于峡中；纂兵大败，死者什三、四。
王猛之破张天锡于枹罕也，获其将敦煌阴据及甲士五千人。
吐谷浑王辟奚闻杨纂败，五月，遣使献马千匹、金银五百斤于秦。
秦以辟奚为安远将军、漒川侯。
视连立，不饮酒游畋者七年，军国之事，委之将佐。
钟恶地谏，以为人主当自娱乐，建威布德。
视连泣曰：孤自先世以来，以仁孝忠恕相承。
先王念友爱之不终，悲愤而亡。
孤虽纂业，尸存而已，声色游娱，岂所安也。
威德之建，当付之将来耳。
代世子寔病伤而卒。
秋，七月，秦王坚如洛阳。
代世子寔娶东部大人贺野干之女，有遗腹子，甲戌，生男，代王什翼犍为之赦境内，名曰涉圭。
大司马温以梁、益多寇，周氏世有威名，八月，以宁州刺史周仲孙监益、梁二州诸军事，领益州刺史。
仲孙，光之子也。
秦以光禄勋李俨为河州刺史，镇武始。
王猛以潞川之功，请以邓羌为司隶。
秦王坚下诏曰：司隶校尉，董牧皇畿，吏责甚重，非所以优礼名将。
光武不以吏事处功臣，实贵之也。
羌有廉、李之才，朕方委以征伐之事，北平匈奴，南荡扬、越，羌之任也，司隶何足以婴之。
其进号镇军将军，位特进。
九月，秦王坚还长安。
归安元侯李俨卒于上邽，坚复以俨子辩为河州刺史。
冬，十月，秦王坚如邺，猎于西山，旬馀忘返。
伶人王洛叩马谏曰：陛下群生所系，今久猎不归，一旦患生不虞，奈太后、天下何。
坚为之罢猎还宫。
王猛因进言曰：畋猎诚非急务，王洛之言，不可忘也。
坚赐洛帛百匹，拜官箴左右，自是不复猎。
大司马温恃其材略位望，阴蓄不臣之志，尝抚枕叹曰：男子不能流芳百世，亦当遗臭万年。
十一月，癸卯，温自广陵将还姑孰，屯于白石。
丁未，诣建康，讽褚太后，请废帝，立丞相会稽王昱，并作令草呈之。
太后方在佛屋烧香，内侍启云：外有急奏。
太后出，倚户视奏数行，乃曰：我本自疑此。
至半，便止，索笔益之曰：未亡人不幸罹此百忧，感念存没，心焉如割。
己酉，温集百官于朝堂。
废立既旷代所无，莫有识其故典者，百官震慄。
温亦色动，不知所为。
尚书仆射王彪之知事不可止，乃谓温曰：公阿衡皇家，当倚傍先代。
乃命取《汉书·霍光传》，礼度仪制，定于须臾。
彪之朝服当阶，神彩毅然，曾无惧容。
文武仪准，莫不取定，朝廷以此服之。
于是宣太后令，废帝为东海王，以丞相、录尚书事、会稽王昱统承皇极。
百官入太极前殿，温使督护竺瑶、散骑侍郎刘亨收帝玺绶。
帝著白帢单衣，步下西堂，乘犊车出神虎门，群臣拜辞，莫不歔欷。
侍御史、殿中监将兵百人卫送东海第。
温帅百官具乘舆法驾，迎会稽王于会稽邸。
王于朝堂变服，著平巾帻、单衣，东向流涕，拜受玺绶，是日，即皇帝位，改元。
温出次中堂，分兵屯卫。
温有足疾，诏乘舆入殿。
温撰辞，欲陈述废立本意，帝引见，便泣下数十行，温兢惧，竟不能一言而出。
太宰武陵王晞，好习武事，为温所忌，欲废之，以事示王彪之。
庚戌，尊褚太后曰崇德太后。
浩子涓不答，亦不诣温，而与武陵王晞游。
广州刺史庾蕴，希之弟也，素与温有隙。
辛亥，使其弟祕逼新蔡王晃诣西堂叩头自列，称与晞及子综、著作郎殷涓、太宰长史庾倩、掾曹秀、舍人刘强、散骑常侍庾柔等谋反；帝对之流涕，温皆收付廷尉。
戊午，大赦，增文武位二等。
己未，温如白石，上书求归姑孰。
秦王坚闻温废立，谓群臣曰：温前败灞上，后败枋头，不能思愆自贬以谢百姓，方更废君以自说，六十之叟，举动如此，将何以自容于四海乎。
十二月，大司马温奏：废放之人，屏之以远，不可以临黎元。
东海王宜依昌邑故事，筑第吴郡。
太后诏曰：使为庶人，情有不忍，可特封王。
温又奏：可封海西县侯。
庚寅，封海西县公。
温威振内外，帝虽处尊位，拱默而已，常惧废黜。
先是，荧惑守太微端门，逾月而海西废。
辛卯，荧惑逆行入太微，帝甚恶之。
中书侍郎郗超在直，帝谓超曰：命之修短，本所不计，故当无复近日事邪。
超曰：大司马臣温，方内固社稷，外恢经略，非常之事，臣以百口保之。
及超请急省其父，帝曰：致意尊公，家国之事，遂至于此，由吾不能以道匡卫，愧叹之深，言何能谕。
因咏庾阐诗云：志士痛朝危，忠臣哀主辱。
遂泣下沾襟。
帝美风仪，善容止，留心典籍，凝尘满席，湛如也。
虽神识恬畅，然无济世大略，谢安以为惠帝之流，但清谈差胜耳。
郗超以温故，朝中皆畏事之。
谢安尝与左卫将军王坦之共诣超，日旰未得前，坦之欲去，安曰：独不能为性命忍须臾邪。
秦以河州刺史李辩领兴晋太守，还镇枹罕。
徙凉州治金城。
是岁，秦益州刺史王统攻陇西鲜卑乞伏司繁于度坚山，司繁帅骑三万拒统于苑川。
统潜袭度坚山，司繁部落五万馀皆降于统；其众闻妻子已降秦，不战而溃。
晋太宗简文皇帝咸安二年（壬申公元372年）。
春，二月，秦以清河房旷为尚书左丞，征旷兄默及清河崔逞、燕国韩胤为尚书郎，北平阳陟、田勰、阳瑶为著作佐郎，郝略为清河相，皆关东士望，王猛所荐也。
冠军将军慕容垂言于秦王坚曰：臣叔父评，燕之恶来辈也，不宜复污圣朝，愿陛下为燕戮之。
坚乃出评为范阳太守，燕之诸王悉补边郡。
臣光曰：古之人，灭人之国而人悦，何哉。
为人除害故也。
彼慕容评者，蔽君专政，忌贤疾功，愚暗贪虐，以丧其国，国亡不死，逃遁见擒。
秦王坚不以为诛首，又从而宠秩之，是爱一人而不爱一国之人也，其失人心多矣。
是以施恩于人而人莫之恩，尽诚于人而人莫之诚。
卒于功名不遂，容身无所，由不得其道故也。
三月，戊午，遣侍中王坦之征大司马温入辅，温复辞。
秦王坚诏：关东之民学通一经，才成一艺者，在所郡县以礼送之。
在官百石以上，学不通一经，才不成一艺者，罢遣还民。
夏，四月，徙海西公于吴县西柴里，敕吴国内史刁彝防卫，又遣御史顾允监察之。
彝，协之子也。
六月，癸酉，秦以王猛为丞相、中书监、尚书令、太子太傅、司隶校尉，特进、常侍、持节、将军、侯如故；阳平公融为使持节、都督六州诸军事、镇东大将军、冀州牧。
庾希、庾邈与故青州刺史武沈之子遵，聚众夜入京口城，晋陵太守卞眈逾城奔曲阿。
希诈称受海西公密旨诛大司马温。
建康震扰，内外戒严。
卞眈发诸县兵二千人击希，希败，闭城自守。
温遣东海内史周少孙讨之。
秋，七月，壬辰，拔其城，擒希、邈及其亲党，皆斩之。
眈，壶之子也。
甲寅，帝不豫，急召大司马温入辅，一日一夜发四诏。
温望简文临终禅位于己，不尔便当居摄。
既不副所望，甚愤怨，与弟冲书曰：遗诏使吾依武侯、王公故事耳。
温疑王坦之、谢安所为，心衔之。
诏谢安征温入辅，温又辞。
八月，秦丞相猛至长字，复加都督中外诸军事。
猛辞曰：元相之重，储傅之尊，端右事繁，京牧任大，总督戎机，出纳帝命，文武两寄，巨细并关，以伊、吕、萧、邓之贤，尚不能兼，况臣猛之无似。
章三四上，秦王坚不许，曰：朕方混壹四海，非卿谁可委者。
卿之不得辞宰相，犹朕不得辞天下也。
猛为相，坚端拱于上，成官总己于下，军国内外之事，无不由之。
猛刚明清肃，善恶著白，放黜尸素，显拔幽滞，劝课农桑，练习军旅，官必当才，刑必当罪。
由是国富兵强，战无不克，秦国大治。
坚敕太子宏及长乐公丕等曰：汝事王公，如事我也。
阳平公融在冀州，高选纲纪，以尚书郎房默、河间相申绍为治中别驾，清河崔宏为州从事，管记室。
猛曰：是吾过也。
九月，甲寅，追尊故会稽王妃王氏曰顺皇后，尊帝母李氏为淑妃。
冬，十月，丁卯，葬简文帝于高平陵。
彭城妖人卢悚自称大道祭酒，事之者八百馀家。
十一月，遣弟子许龙如吴，晨，到海西公门，称太后密诏，奉迎兴复；公初欲从之，纳保母谏而止。
龙曰：大事垂捷，焉用儿女子言乎。
公曰：我得罪于此，幸蒙宽宥，岂敢妄动。
且太后有诏，便应官属来，何独使汝也。
汝必为乱。
因叱左右缚之，龙惧而走。
甲午，悚帅众三百人，晨攻广莫门。
诈称海西公还，由云龙门突入殿庭，略取武库甲仗，门下吏士骇愕不知所为。
游击将军毛安之闻难，帅众直入云龙门，手自奋击；左卫将军殷康，中领军桓秘入止车门，与安之并力讨诛之，并党与死者数百人。
海西公深虑横祸，专饮酒，恣声色，有子为育，时人怜之。
朝廷以其安于屈辱，故不复为虞。
秦都督北蕃诸军事、镇北大将军、开府仪同三司、朔方桓侯梁平老卒。
平老在镇十馀年，鲜卑、匈奴惮而爱之。
三吴大旱，饥，人多饿死。
晋烈宗孝武皇帝宁康元年（癸酉公元373年）。
春，正月，己丑朔，大赦，改元。
二月，大司马温来朝。
辛巳，诏吏部尚书谢安、侍中王坦之迎于新亭。
坦之甚惧，安神色不变，曰：晋祚存亡，决于此行。
三月，温有疾，停建康十四日，甲午，还姑孰。
夏，代王什翼犍使燕凤入贡于秦。
秋，七月，己亥，南郡宣武公桓温薨。
谢安、王坦之故缓其事，使袁宏具草。
秘遂被废弃，熙、济俱徙长沙。
诏葬温依汉霍光及安平献王故事。
庚戌，加右将军、荆州刺史桓豁征西将军，督荆、杨、雍、交、广五州诸军事。
以江州刺史桓冲为中军将军、都督扬、豫、江三州诸军事、扬、豫二州刺史，镇姑孰；竟陵太守桓石秀为宁远将军、江州刺史，镇寻阳。
王彪之曰：前世人主幼在襁褓，母子一体，故可临朝；太后亦不能决事，要须顾问大臣。
梁州刺史杨亮遣其子广袭仇池，与秦梁州刺史杨安战，广兵败，沮水诸戌皆委城奔溃。
亮惧，退守磬险。
九月，安进攻汉川。
丙申，以王彪之为尚书令，谢安为仆射，领吏部，共掌朝政。
安每叹曰：朝廷大事，众所不能决者，以咨王公，无不立决。
以吴国内史刁彝为徐、兗二州刺史，镇广陵。
冬，秦王坚使益州刺史王统、秘书监朱肜帅卒二万出汉川，前禁将军毛当、鹰扬将军徐成帅卒三万出剑门，入寇梁、益；梁州刺史杨亮帅巴獠万馀拒之，战于青谷。
秦王坚欲以周虓为尚书郎。
虓曰：蒙晋厚恩，但老母见获，失节于此，母子获全，秦之惠也。
虽公侯之贵，不以为荣，况郎官乎。
遂不仕。
每见坚，或箕踞而坐，呼为氐贼。
尝值元会，仪卫甚盛，坚问之曰：晋朝元会，与此何如。
虓攘袂厉声曰：犬羊相聚，何敢比拟天朝。
秦人以虓不逊，屡请杀之，坚待之弥厚。
周仲孙坐失守免官。
桓冲以冠军将军毛虎生为益州刺史，领建平太守，以虎生子球为梓潼太守。
虎生与球代秦，至巴西，以粮乏，退屯巴东。
以侍中王坦之为中书令，领丹杨尹。
是岁，鲜卑勃寒寇掠陇右，秦王坚使乞伏司繁讨之。
勃寒请降，遂使司繁镇勇士川。
有彗星出于尾箕，长十馀丈，经太微，扫东井；自四月始见，及秋冬不灭。
阳平公融上疏曰：东胡跨据六州，南面称帝，陛下劳师累年，然后得之，本非慕义而来。
臣愚以为狼虎之心，终不可养，星变如此，愿少留意。
晋烈宗孝武皇帝宁康二年（甲戌公元374年）。
春，正月，癸未朔，大赦。
二月，癸丑，以王坦之为都督徐、兗、青三州诸军事、徐、兗二州刺史，镇广陵。
诏谢安总中书。
三月，秦太尉建宁列公李威卒。
夏，五月，蜀人张育、杨光起兵击秦，有众二万，遣使来请兵。
秦王坚遣镇军将军邓羌帅甲士五万讨之。
益州刺史竺瑶、威远将军桓石虔帅众三万攻垫江，姚苌兵败，退屯五城。
瑶、石虔屯巴东。
张育自号蜀王，与巴獠酋帅张重、尹万等五万馀人进围成都。
六月，育改元黑龙。
秋，七月，张育与张重等争权，举兵相攻，秦杨安、邓羌袭育，败之，育与杨光退屯绵竹。
八月，邓羌败晋兵于涪西。
九月，杨安败张重、尹万于成都南，重死，斩首二万三千级。
邓羌击张育、杨光于绵竹，皆斩之。
益州复入于秦。
冬，十二月，有人入秦明光殿大呼曰：甲申、乙酉，鱼羊食人，悲哉无复遗。
是岁，代王什翼犍击刘卫辰，南走。
晋烈宗孝武皇帝宁康三年（乙亥公元375年）。
春，正月，辛亥，大赦。
桓冲以谢安素有重望，欲以扬州让之，自求外出。
桓氏族党皆以为非计，莫不扼腕苦谏，郗超亦深止之，冲皆不听，处之澹然。
甲寅，诏以冲都督徐、豫、兗、青、扬五州诸军事、徐州刺史，镇京口；以安领扬州刺史，并加侍中。
六月，秦清河武侯王猛寝疾，秦王坚亲为之祈南、北郊及宗庙、社稷，分遣侍臣遍祷河、岳诸神。
猛疾少疗，为之赦殊死以下。
猛上疏曰：不图陛下以臣之命而亏天地之德，开辟已来，未之有也。
臣闻报德莫如尽言，谨以垂没之命，窃献遗款。
伏惟陛下，威烈振乎八荒，声教光乎六合，九州百郡，十居其七，平燕定蜀，有如拾芥。
夫善作者不必善成，善始者不必善终，是以古先哲王，知功业之不易，战战兢兢，如临深谷。
伏惟陛下，追踪前圣，天下幸甚。
坚览之悲恸。
秋，七月，坚亲至猛第视疾，访以后事。
猛曰：晋虽僻处江南，然正朔相承，上下安和，臣没之后，愿勿以晋为图。
鲜卑、西羌，我之仇敌，终为人患，宜渐除之，以便社稷。
言终而卒。
坚比敛，三临哭，谓太子宏曰：天不欲使吾平壹六合耶。
何夺吾景略之速也。
葬之如汉霍光故事。
八月，癸巳，立皇后五氏，大赦。
以后父晋陵太守蕴为光禄大夫，领五兵尚书，封建昌县侯，蕴固辞不受。
九月，帝讲《孝经》，始览典籍，延儒士。
谢安荐东莞徐邈补中书舍人，每被顾问，多所匡益。
冬，十月，癸酉朔，日有食之。
秦王坚下诏曰：新丧贤辅，百司或未称朕心，可置听讼观于未央南，朕五日一临，以求民隐。
妙简学生，太子及公侯百僚之子皆就学受业；中外四禁、二卫、四军长上将士，皆令受学。
二十人给一经生，教读音句，后宫置典学以教掖庭，选阉人及女隶敏慧者诣博士授经。
晋烈宗孝武皇帝太元元年（丙子公元376年）。
春，正月，壬寅朔，帝加元服，皇太后下诏归政，复称崇德太后。
甲辰，大赦，改元。
丙午，帝始临朝。
以会稽内史郗愔为镇军大将军、都督浙江东五郡诸军事；徐州刺史桓冲为车骑将军、都督豫、江二州之六郡诸军事，自京口徙镇姑孰。
谢安欲以王蕴为方伯，故先解冲徐州。
乙卯，加谢安中书监，录尚书事。
三月，秦兵寇南乡，拔之，山蛮三万户降秦。
夏，五月，甲寅，大赦。
初，张大锡之杀张邕也，刘肃及安定梁景皆有功，二人由是有宠，赐姓张氏，以为己子，使预政事。
天锡荒于酒色，不亲庶务，黜世子大怀而立嬖妾焦氏之子大豫，以焦氏为左夫人，人情愤怨。
从弟从事中郎宪舆榇切谏，不听。
秦王坚下诏曰：张天锡虽称藩受位，然臣道未纯，可遣使持节、武卫将军武威苟苌、左将军毛盛、中书令梁熙、步兵校尉姚苌等将兵临西河，尚书郎阎负、梁殊奉诏征天锡入朝，若有违王命，即进师扑讨。
是时，秦步骑十三万，军司段铿谓周虓曰：以此众战，谁能敌之。
虓曰：戎狄以来，未之有也。
坚又命秦州刺史苟池、河州刺史李辩、凉州刺史王统帅三州之众为苟苌后继。
秋，七月，阎负、梁殊至姑臧。
众皆怒曰：吾世事晋朝，忠节著于海内。
今一旦委身贼庭，辱及祖宗，丑莫大焉。
秦人闻天锡杀阎负、梁殊，八月，梁熙、姚苌、王统、李辩济自清石津，攻凉骁烈将军梁济于河会城，降之。
甲申，苟苌济自石城津，与梁熙等会攻缠缩城，拔之。
马建惧，自杨非退屯清塞。
天锡又遣征东将军掌据帅众三万军于洪池，天锡自将余众五万，军于金昌城。
安西将军敦煌宋皓言于天锡曰：臣昼察人事，夜观天文，秦兵不可敌也，不如降之。
天锡怒，贬皓为宣威护军。
广武太守辛章曰：马建出于行陈，必不为国家用。
苟苌使姚苌帅甲士三千为前驱。
秦兵杀军司席仂。
癸巳，秦兵入清塞，天锡遣司兵赵充哲帅众拒之。
秦兵与充哲战于赤岸，大破之，俘斩三万八千级，充哲死。
天锡出城自战，城内又叛。
天锡与数千骑奔还姑臧。
九月，秦王坚以梁熙为凉州刺史，镇姑臧。
徙豪右七千余户于关中，余皆按堵如故。
封天锡为归义侯，拜北部尚书。
初，秦兵之出也，先为天锡筑第于长安，至则居之。
以天锡晋兴太守陇西彭和正为黄门侍郎，治中从事武兴苏膺、敦煌太守张烈为尚书郎，西平太守金城赵凝为金城太守，高昌杨干为高昌太守；余皆随才擢叙。
桓冲闻秦攻凉州，遣兖州刺史朱序、江州刺史桓石秀与荆州督护桓罴游军沔、汉，为凉州声援；又遣豫州刺史桓伊帅众向寿阳，淮南太守刘波泛舟淮、泗，欲桡秦以救凉。
初，哀帝减田租，亩收二升。
乙巳，除度田收租之制，王公以下，口税米三斛，蠲在役之身。
冬，十月，移淮北民于准南。
刘卫辰为代所逼，求救于秦，秦王坚以幽州刺史行唐公洛为北讨大都督，帅幽、冀兵十万击代；使并州刺史俱难、镇军将军邓羌、尚书赵迁、李柔、前将军朱肜、前禁将军张蚝、右禁将军郭庆帅步骑二十万，东出和龙，西出上都，皆与洛会，以卫辰为乡导。
洛，菁之弟也。
苟苌之伐凉州也，遣扬武将军马晖、建武将军杜周帅八千骑西出恩宿，邀张天锡走路，期会姑臧。
十一月，己巳朔，日有食之。
世子寔及弟翰早卒，寔子珪尚幼，慕容妃之子阏婆、寿鸠、纥根、地干、力真、窟咄皆长，继嗣未定。
时秦兵尚在君子津，诸子每夜执兵警卫。
是夜，诸子妇及部人奔告秦军，秦李柔、张蚝勒兵趋云中；部众逃溃，国中大乱。
讷，野干之子也。
坚曰：天下之恶一也。
其别部大人刘库仁，勇而有智；铁弗卫辰，狡猾多变，皆不可独任。
索头世跨朔北，中分区域，东宾秽貊，西引乌孙，控弦百万，虎视云中。
阳平国常侍慕容绍私谓其兄楷曰：秦恃其强大，务胜不休，北戍云中，南守蜀、汉，转运万里，道殣相望。
兵疲于外，民困于内，危亡近矣。
冠军叔仁智度英拔，必能恢复燕祚，吾属但当爱身以待时耳。
初，秦人既克凉州，议讨西障氐、羌。
刘库仁招抚离散，恩信甚著，奉事拓跋珪恩勤周备，不以废兴易意，常谓诸子曰：此儿有高天下之志，必能恢隆祖业，汝曹当谨遇之。
秦王坚赏其功，加广武将军，给幢麾鼓盖。
刘卫辰耻在库仁之下，怒，杀秦五原太守而叛。
库仁击卫辰，破之，追至阴山西北千余里，获其妻子。
又西击库狄部，徙其部落，置之桑干川。
久之，坚以卫辰为西单于，督摄河西杂类，屯代来城。
是岁，乞伏司繁卒，子国仁立。
晋烈宗孝武皇帝太元二年（丁丑公元377年）。
春，高句丽、新罗、西南夷皆遣使入贡于秦。
赵故将作功曹熊邈屡为秦王坚言石氏宫室器玩之盛，坚以邈为将作长史，领尚方丞，大修舟舰、兵器，饰以金银，颇极精巧。
慕容农私言于慕容垂曰：自王猛之死，秦之法制，日以颓靡，今又重之以奢侈，殃将至矣，图谶之言，行当有验。
大王宜结纳英杰以承天意，时不可失也。
垂笑曰：天下事非尔所及。
桓豁表兖州刺史朱序为梁州刺史，镇襄阳。
丙辰，征西大将军、荆州刺史桓豁卒。
冬，十月，辛丑，以桓冲都督江、荆、梁、益、宁、交、广七州诸军事，领荆州刺史；以冲子嗣为江州刺史。
桓冲以秦人强盛，欲移阻江南，奏自江陵徙镇上明，使冠军将军刘波守江陵，咨议参军杨亮守江夏。
王蕴固让徐州，谢安曰：卿居后父之重，不应妄自菲薄，以亏时遇。
蕴乃受命。
玄募骁勇之士，得彭城刘牢之等数人。
壬寅，护军将军、散骑常侍王彪之卒。
初，谢安欲增修宫室，彪之曰：中兴之初，即东府为宫，殊为俭陋。
苏峻之乱，成帝止兰台都坐，殆不蔽寒暑，是以更营新宫。
比之汉、魏则为俭，比之初过江则为侈矣。
今寇敌方强，岂可大兴功役，劳扰百姓邪。
安曰：宫室弊陋，后世谓人无能。
彪之曰：凡任天下之重者，当保国宁家，缉熙政事，乃以修室屋为能邪。
安不能夺其议，故终彪之之世，无所营造。
十二月，临海太守郗超卒。
初，超党于桓氏，以父愔忠于王室，不令知之。
及病甚，出一箱书授门生曰：公年尊，我死之后，若以哀惋害寝食者，可呈此箱；不尔，即焚之。
既而愔果哀惋成疾，门生呈箱，皆与桓温往反密计。
愔大怒曰：小子死已晚矣。
遂不复哭。
晋烈宗孝武皇帝太元三年（戊寅公元378年）。
春，二月，乙巳，作新宫，帝移居会稽王邸。
秦王坚遣征南大将军、都督征讨诸军事、守尚书令长乐公丕、武卫将军苟苌、尚书慕容暐帅步骑七万寇襄阳，以荆州刺史杨安帅樊、邓之众为前锋，征虏将军始平石越帅精骑一万出鲁阳关，京兆尹慕容垂、扬武将军姚苌帅众五万出南乡，领军将军苟池、右将军毛当、强弩将军王显帅众四万出武当，会攻襄阳。
夏，四月，秦兵至沔北，梁州刺史朱序以秦无舟楫，不以为虞。
既而石越帅骑五千浮渡汉水，序惶骇，固守中城。
越克其外郭，获船百余艘以济余军。
长乐公丕督诸将攻中城。
桓冲在上明，拥众七万，惮秦兵之强，不敢进。
丕欲急攻襄阳，苟苌曰：吾众十倍于敌，糗粮山积，但稍迁汉、沔之民于许、洛，塞其运道，绝其援兵，譬如网中之禽，何患不获。
而多杀将士，急求成功哉。
丕从之。
慕容垂拔南阳，执太守郑裔，与丕会襄阳。
秋，七月，新宫成；辛巳，帝入居之。
秦兖州刺史彭超请攻沛郡太守逯于彭城，且曰：愿更遣重将攻淮南诸城，为征南棋劫之势，东西并进，丹阳不足平也。
九月，秦王坚与群臣饮酒，以秘书监朱肜为正，命人人以极醉为限。
秘书侍郎赵整作《酒德之歌》曰：地列酒泉，天垂酒池，杜康妙识，仪狄先知。
纣丧殷邦，桀倾夏国，由此言之，前危后则。
坚大悦，命整书之以为酒戒，自是宴群臣，礼饮而已。
秦凉州刺史梁熙遣使入西域，扬秦威德。
冬，十月，大宛献汗血马。
秦王坚曰：吾尝慕汉文帝之为人，用千里马何为。
命群臣作《止马之诗》而反之。
巴西人赵宝起兵梁州，自称晋西蛮校尉、巴郡太守。
秦豫州刺史北海公重镇洛阳，谋反。
秦王坚曰：长史吕光忠正，必不与之同。
十二月，秦御史中丞李柔劾秦：长乐公丕等拥众十万，攻围小城，日费万金，久而无效，请微下廷尉。
晋烈宗孝武皇帝太元四年（己卯公元379年）。
春，正月，辛酉，大赦。
秦长乐公丕等得诏惶恐，乃命诸军并力攻襄阳。
秦王坚欲自将攻襄阳，诏阳平公融以关东六州之兵会寿春，梁熙以河西之兵为后继。
阳平公融谏曰：陛下欲取江南，固当博谋熟虑，不可仓猝。
若止取襄阳，又岂足亲劳大驾乎。
未有动天下之众而为一城者，所谓以随侯之珠弹千仞之雀’也。
梁熙谏曰：晋主之暴，未如孙晧，江山险固，易守难攻。
陛下必欲廓清江表，亦不过分命将帅，引关东之兵，南临淮、泗，下梁、益之卒，东出巴、峡，又何必亲屈鸾辂，远幸沮泽乎。
昔汉光武诛公孙述，晋武帝擒孙晧，未闻二帝自统六师，亲执枹鼓，蒙矢石也。
坚乃止。
诏冠军将军南郡相刘波帅众八千救襄阳，波畏秦，不敢进。
朱序屡出战，破秦兵，引退稍远，序不设备。
秦将军慕容越拔顺阳，执太守谯国丁穆。
坚欲官之，穆固辞不受。
坚以中垒将军梁成为荆州刺史，配兵一万，镇襄阳，选其才望，礼而用之。
桓冲以襄阳陷没，上疏送章节，请解职；不许。
诏免刘波官，俄复以为冠军将军。
秦以前将军张蚝为并州刺史。
兖州刺史谢玄帅众万余救彭城，军于泗口，欲遣间使报戴𨔵而不可得。
部曲将田泓请没水潜行趣彭城，玄遣之。
泓为秦人所获，厚赂之，使云南军已败；泓伪许之，既而告城中曰：南军垂至，我单行来报，为贼所得。
勉之。
秦人杀之。
彭超置辎重于留城，谢玄扬声遣后军将军东海何谦向留城。
超闻之，释彭城围，引兵还保辎重。
戴𨔵帅彭城之众，随谦奔玄，超遂据彭城，留兖州治中徐褒守之，南攻盱眙。
俱难克淮阴，留邵保戍之。
三月，壬戌，诏以疆埸多虞，年谷不登，其供御所须，事从俭约；九亲供给，众官廪俸，权可减半。
凡诸役费，自非军国事要，皆宜停省。
癸未，使右将军毛虎生帅众三万击巴中，以救魏兴。
前锋督护赵福等至巴西，为秦将张绍等所败，亡七千余人。
虎生退屯巴东。
蜀人李乌聚众二万，围成都以应虎生，秦王坚使破虏将军吕光击灭之。
夏，四月，戊申，韦钟拔魏兴，吉挹引刀欲自杀，左右夺其刀；会秦人至，执之，挹不言不食而死。
秦毛当、王显帅众二万自襄阳东会俱难、彭超攻淮南。
五月，乙丑，难、超拔盱眙，执高密内史毛璪之。
右卫将军毛安之等帅众四万屯堂邑。
秦毛当、毛盛帅骑二万袭堂邑，安之等惊溃。
秦王坚闻之，大怒。
秋，七月，槛车征超下廷尉，超自杀。
难削爵为民。
以毛当为徐州刺吏，镇彭城；毛盛为兖州刺史，镇胡陆；王显为扬州刺史，戍下邳。
谢安为宰相，秦人屡入寇，边兵失利，众心危懼，安每镇之以和静。
其为政，务举大纲，不为小察。
时人比安于王导，而谓其文雅过之。
八月，丁亥，以左将军王蕴为尚书仆射，顷之，迁丹阳尹。
是岁，秦大饥。
晋烈宗孝武皇帝太元五年（庚辰公元380年）。
春，正月，秦王坚复以北海公重为镇北大将军，镇蓟。
二月，作教武堂于渭城，命太学生明阴阳兵法者教授诸将。
秘书监朱肜谏曰：陛下东征西伐，所向无敌，四海之地，什得其八，虽江南未服，盖不足言，是宜稍偃武事，增修文德。
乃更始立学舍，教人战斗之术，殆非所以驯致升平也。
且诸将皆百战之余，何患不习于兵，而更使受教于书生，非所以强其志气也。
此无益于实而有损于名，惟陛下图之。
坚乃止。
秦征北将军、幽州刺史行唐公洛，勇而多力，能坐制奔牛，射洞犁耳；自以有灭代之功，求开府仪同三司，不得，由是怨愤。
三月，秦王坚以洛为使持节、都督益、宁、西南夷诸军事、征南大将军、益州牧，使自伊阙趋襄阳，溯汉而上。
洛谓官属曰：孤，帝室至亲，不得入为将相，而常摈弃边鄙。
今又投之西裔，复不听过京师，此必有阴计，欲使梁成沉孤于汉水耳。
于诸君意何如。
幽州治中平规曰：逆取顺守，汤、武是也；因祸为福，桓、文是也。
主上虽不为昏暴，然穷兵黩武，民思有所息肩者，十室而九。
若明公神旗一建，必率土云从。
今跨据全燕，地尽东海，北总乌桓、鲜卑，东引句丽、百济，控弦之士不减五十余万，奈何束手就征，蹈不测之祸乎。
洛攘袂大言曰：孤计决矣，沮谋者斩。
于是自称大将军、大都督、秦王。
以平规为幽州刺史，玄菟太守吉贞为左长史，辽东太守赵赞为左司马，昌黎太守王蕴为右司马，辽西太守王琳、北平太守皇甫杰、牧官都尉魏敷等为从事中郎。
分遣使者征兵于鲜卑、乌桓、高句丽、百济、新罗、休忍诸国，遣兵三万助北海公重戍蓟。
诸国皆曰：吾为天子守藩，不能从行唐公为逆。
洛惧，欲止，犹豫未决。
王缦、王琳、皇甫杰、魏敷知其无成，欲告之；洛皆杀之。
吉贞、赵赞曰：今诸国不从，事乖本图。
明公若惮益州之行者，当遣使奉表乞留，主上亦不虑不从。
平规曰：今事形颇露，何可中止。
宜声言受诏，尽幽州之兵，南出常山，阳平公必郊迎；因而执之，进据冀州，总关东之众以图西土，天下可指麾而定也。
洛从之。
夏，四月，洛帅众七万发和龙。
秦王坚召群臣谋之，步兵校尉吕光曰：行唐公以至亲为逆，此天下所共疾。
愿假臣步骑五万，取之如拾遗耳。
坚曰：重、洛兄弟，据东北一隅，兵赋全资，未可轻也。
光曰：彼众迫于凶威，一时蚁聚耳。
若以大军临之，势必瓦解，不足忧也。
坚乃遗使让洛，使还和龙，当以幽州永为世封。
洛谓使者曰：汝还白东海王，幽州褊狭，不足以容万乘，须王秦中以承高祖之业。
若能迎驾潼关者，当位为上公，爵归本国。
坚怒，遣左将军武都窦冲及吕光帅步骑四万讨之；右将军都贵驰传诣邺，将冀州兵三万为前锋；以阳平公融为征讨大都督。
北海公重悉蓟城之众与洛会，屯中山，有众十万。
五月，窦冲等与洛战于中山，洛兵大败，生擒洛，送长安。
北海公重走还蓟，吕光追斩之。
屯骑校尉石越自东莱帅骑一万，浮海袭和龙，斩平规，幽州悉平。
坚赦洛不诛，徙凉州之西海郡。
臣光曰：夫有功不赏，有罪不诛，虽尧、舜不能为治，况他人乎。
秦王坚每得反者辄宥之，使其臣狃于为逆，行险徼幸，虽力屈被擒，犹不忧死，乱何自而息哉。
书》曰：威克厥爱，允济；爱克厥威，允罔功。
《诗》云：毋纵诡随，以谨罔极；式遏寇虐，无俾作慝。
今坚违之，能无亡乎。
朝廷以秦兵之退为谢安、桓冲之功，拜安卫将军，与冲皆开府仪同三司。
六月，甲子，大赦。
丁卯，以会稽王道子为司徒；固让不拜。
秦王坚召阳平公融为侍中、中书监、都督中外诸军事、车骑大将军、司隶校尉、录尚书事；以征南大将军、守尚书令长乐公丕为都督关东诸军事、征东大将军、冀州牧。
坚送丕至灞上，诸氐别其父兄，皆恸哭，哀感路人。
赵整因侍宴，援琴而歌曰：阿得脂，阿得脂，博劳舅父是仇绥，尾长翼短不能飞。
远徙种人留鲜卑，一旦缓急当语谁。
坚笑而不纳。
九月，癸未，皇后王氏崩。
冬，十月，九真太守李逊据交州反。
秦王坚以左禁将军杨壁为秦州刺史，尚书赵迁为洛州刺史，南巴校尉姜宇为宁州刺史。
十一月，乙酉，葬定皇后于隆平陵。
十二月，秦以左将军都贵为荆州刺史，镇彭城。
置东豫州，以毛当为刺史，镇许昌。
是岁，秦王坚遣高密太守毛璪之等二百余人来归。
晋烈宗孝武皇帝太元六年（辛巳公元381年）。
春，正月，帝初奉佛法，立精舍于殿内，引诸沙门居之。
尚书左丞王雅表谏，不从。
雅，肃之曾孙也。
丁酉，以尚书谢石为仆射。
二月，东夷，西域六十二国入贡于秦。
夏，六月，庚子朔，日有食之。
秋，七月，甲午，交趾太守杜瑗斩李逊，交州平。
冬，十月，故武陵王晞卒于新安，追封新宁郡王，命其子遵为嗣。
十一月，己亥，以前会稽内史郗愔为司空；愔固辞不起。
秦荆州刺史都贵遣其司马阎振、中兵参军吴仲帅众二万寇竟陵，桓冲遣南平太守桓石虔、卫军参军桓石民等帅水陆二万拒之。
石民，石虔之弟也。
十二月，甲辰，石虔袭击振、仲，大破之，振、仲退保管城。
是岁，江东大饥。
晋烈宗孝武皇帝太元七年（壬午公元382年）。
春，三月，秦大司农东海公阳、员外散骑侍郎王皮、尚书郎周虓谋反，事觉，收下廷尉。
阳，法之子；皮，猛之子也。
秦王坚问其反状，阳曰：臣父哀公死不以罪，臣为父复仇耳。
坚泣曰：哀公之死，事不在朕，卿岂不知之。
王皮曰：臣父丞相，有佐命之勋，而臣不免贫贱，故欲图富贵耳。
坚曰：丞相临终托卿，以十具牛为治田之资，未尝为卿求官。
秦王坚徙邺铜驼、铜马、飞廉、翁仲于长安。
夏，四月，坚扶风太守王永为幽州刺史。
永，皮之兄也。
皮凶险无行，而永清修好学，故坚用之。
以阳平公融为司徒，融固辞不受。
坚方谋伐晋，乃以融为征南大将军、开府仪同三司。
五月，幽州蝗生，广袤千里。
秦王坚使散骑常侍彭城刘兰发幽、冀、青、并民扑除之。
秋，八月，癸卯，大赦。
秦王坚以谏方大夫裴元略为巴西、樟潼二郡太守，使密具舟师。
九月，车师前部王弥窴、鄯善王休密驮入朝于秦，请为乡导，以伐西域之不服者，因如汉法置都护以统理之。
秦王坚以骁骑将军吕光为使持节、都督西域征讨诸军事，与凌江将军姜飞、轻车将军彭晃、将军杜进、康盛等总兵十万，铁骑五千，以伐西域。
阳平公融谏曰：西域荒远，得其民不可使，得其地不可食，汉武征之，得不补失。
今劳师万里之外，以踵汉氏之过举，臣窃惜之。
不听。
桓冲使扬威将军朱绰击秦荆州刺史都贵于襄阳，焚践沔北屯田，掠六百余户而还。
冬，十月，秦王坚会群臣于太极殿，议曰：自吾承业，垂三十载，四方略定，唯东南一隅，未沾王化。
尚书左仆射权翼曰：昔纣为无道，三仁在朝，武王犹为之旋师。
太子左卫率石越曰：今岁镇守斗，福德在吴。
太子宏曰：今岁在吴分，又晋君无罪，若大举不捷，恐威名外挫，财力内竭，此群下所以疑也。
坚曰：昔吾灭燕，亦犯岁而捷，天道固难知也。
秦灭六国，六国之君岂皆暴虐乎。
冠军、京兆尹慕容垂言于坚曰：弱并于强，小并于大，此理势自然，非难知也。
以陛下神武应期，威加海外，虎旅百万，韩、白满朝，而蕞尔江南，独违王命，岂可复留之以遗子孙哉。
诗云：谋夫孔多，是用不集。
陛下断自圣心足矣，何必广询朝众。
晋武平吴，所仗者张、杜二三臣而已，若从朝众之言，岂有混壹之功乎。
坚大悦，曰：与吾共定天下者，独卿而已。
赐帛五百匹。
坚锐意欲取江东，寝不能旦。
阳平公融谏曰：知足不辱，知止不殆。
自古穷兵极武，未有不亡者。
且国家本戎狄也，正朔会不归人。
江东虽微弱仅存，然中华正统，天意必不绝之。
坚曰：帝王历数，岂有常邪。
惟德之所在耳。
刘禅岂非汉之苗裔邪，终为魏所灭。
汝所以不如吾者，正病此不达变通耳。
十一月，坚与道安同辇游于东苑，坚曰：朕将与公南游吴、越，泛长江，临沧海，不亦乐乎。
安曰：陛下应天御世，居中土而制四维，自足比隆尧、舜，何必栉风沐雨，经略遐方乎。
坚所幸张夫人谏曰：妾闻天地之生万物，圣王之治天下，皆因其自然而顺之，故功无不成。
是以黄帝服牛乘马，因其性也；禹浚九川，障九泽，因其势也；后稷播殖百谷，因其时也；汤、武帅天下而攻桀、纣，因其心也。
坚幼子中山公诜最有宠，亦谏曰：臣闻国之兴亡，系贤人之用舍。
今阳平公，国之谋主，而陛下违之；晋有谢安、桓冲，而陛下伐之，臣窃惑之。
坚曰：天下大事，孺子安知。
秦刘兰讨蝗，经秋冬不能灭。
十二月，有司奏请征兰下廷尉。
秦王坚曰：灾降自天，非人力所能除，此由朕之失政，兰何罪乎。
晋烈宗孝武皇帝太元八年（癸未公元383年）。
春，正月，秦吕光发长安，以鄯善王休密驮、车师前部王弥窴为乡导。
三月，丁巳，大赦。
八月，戊午，坚遣阳平公融督张蚝、慕容垂等步骑二十五万为前锋；以兖州刺史姚苌为龙骧将军，督益、梁州诸军事。
坚谓苌曰：昔朕以龙骧建业，未尝轻以授人，卿其勉之。
左将军窦冲曰：王者无戏言，此不祥之征也。
坚默然。
慕容楷、慕容绍言于慕容垂曰：主上骄矜已甚，叔父建中兴之业，在此行也。
垂曰：然。
非汝，谁与成之。
甲子，坚发长安，戎卒六十余万，骑二十七万，旗鼓相望，前后千里。
九月，坚至项城，凉州之兵始达咸阳，蜀、汉之兵方顺流而下，幽、冀之兵至于彭城，东西万里，水陆齐进，运漕万艘。
阳平公融等兵三十万，先至颍口。
诏以尚书仆射谢石为征虏将军、征讨大都督，以徐、兖二州刺史谢玄为前锋都督，与辅国将军谢琰、西中郎将桓伊等众共八万拒之；使龙骧将军胡彬以水军五千援寿阳。
是时，秦兵既盛，都下震恐。
谢玄入，问计于谢安，安夷然，答曰：已别有旨。
既而寂然。
玄不敢复言，乃令张玄重请。
安遂命驾出游山墅，亲朋毕集，与围棋赌墅。
安棋常劣于玄，是日，玄惧，便为敌手而又不胜。
安遂游陟，至夜乃还。
桓冲深以根本为忧，遣精锐三千入援京师。
谢安固却之，曰：朝廷处分已定，兵甲无阙，西藩宜留以为防。
冲对佐吏叹曰：谢安右有庙堂之量，不闲将略。
今大敌垂至，方游谈不暇，遣诸不经事少年拒之，众又寡弱，天下事已可知，吾其左衽矣。
以琅邪王道子录尚书六条事。
冬，十月，秦阳平公融等攻寿阳；癸酉，克之，执平虏将军徐元喜等。
谢琰劝石从序言。
十一月，谢玄遣广陵相刘牢之帅精兵五千趣洛涧，未至十里，梁成阻涧为陈以待之。
于是谢石等诸军水陆继进。
秦诸将皆曰：我众彼寡，不如遏之，使不得上，可以万全。
序因与张天锡、徐元喜皆来奔。
坚中流矢，单骑走至淮北，饥甚，民有进壶飧、豚髀者，坚食之，赐帛十匹，绵十斤。
辞曰：陛下厌苦安乐，自取危困。
臣为陛下子，陛下为臣父，安有子饲其父而求报乎。
弗顾而去。
坚谓张夫人曰：吾今复何面目治天下乎。
潸然流涕。
是时，诸军皆溃，惟慕容垂所将三万人独全，坚以千余骑赴之。
世子宝言于垂曰：家国倾覆，天命人心皆归至尊，但时运未至，故晦迹自藏耳。
今秦主兵败，委身于我，是天借之便以复燕祚，此时不可失也，愿不以意气微恩忘社稷之重。
垂曰：汝言是也。
然彼以赤心投命于我，若之何害之。
天苟弃之，何患不亡。
不若保护其危以报德，徐俟其衅而图之。
既不负宿心，且可以义取天下。
奋威将军慕容德曰：秦强而并燕，秦弱而图之，此为报仇雪耻，非负宿心也；兄奈何得而不取，释数万之众以授人乎。
垂曰：吾昔为太傅所不容，置身无所，逃死于秦，秦主以国士遇我，恩礼备至。
后复为王猛所卖，无以自明。
秦主独能明之，此恩何可忘也。
若氐运必穷，吾当怀集关东，以复先业耳，关西会非吾有也。
冠军行参军赵秋曰：明公当绍复燕祚，著于图谶。
今天时已至，尚复何待。
若杀秦主，据邺都，鼓行而西，三秦亦非苻氏之有也。
垂亲党多劝垂杀坚，垂皆不从，悉以兵授坚。
平南将军慕容暐屯郧城，闻坚败，弃其众遁去；至荥阳，慕容德复说暐起兵以复燕祚，暐不从。
谢安得驿书，知秦兵已败，时方与客围棋，摄书置床上，了无喜色，围棋如故。
客问之，徐答曰：小儿辈遂已破贼。
既罢，还内，过户限，不觉屐齿之折。
丁亥，谢石等归建康，得秦乐工，能习旧声，于是宗庙始备金石之乐。
乙未，以张天锡为散骑常侍，朱序为琅邪内史。
秦王坚收集离散，比至洛阳，众十余万，百官、仪物，军容粗备。
慕容农谓慕容垂曰：尊不迫人于险，其义声足以感动天地。
农闻秘记曰：燕复兴当在河阳。
夫取果于未熟与自落，不过晚旬日之间，然其难易美恶，相去远矣。
垂心善其言，行至渑池，言于坚曰：北鄙之民，闻王师不利，轻相扇动，臣请奉诏书以镇慰安集之，因过谒陵庙。
坚许之。
权翼谏曰：国兵新破，四方皆有离心，宜征集名将，置之京师，以固根本，镇枝叶。
垂勇略过人，世豪东夏，顷以避祸而来，其心岂止欲作冠军而已哉。
譬如养鹰，饥则附人，每闻风飙之起，常有陵霄之志，正宜谨其绦笼，岂可解纵，任其所欲哉。
坚曰：卿言是也。
然朕已许之，匹夫犹不食言，况万乘乎。
若天命有废兴，固非智力所能移也。
翼曰：陛下重小信而轻社稷，臣见其往而不返，关东之乱，自此始矣。
坚不听，遣将军李蛮、闵亮、尹国帅众三千送垂。
又遣骁骑将军石越帅精卒三千戍邺，骠骑将军张蚝帅羽林五千戍并州，镇军将军毛当帅众四千戌洛阳。
权翼密遣壮士邀垂于河桥南空仓中，垂疑之，自凉马台结草筏以渡，使典军程同衣己衣，乘己马，与僮仆趣河桥。
伏兵发，同驰马获免。
十二月，秦王坚至长安，哭阳平公融而后入，谥曰哀公。
大赦，复死事者家。
庚午，大赦。
以谢石为尚书令。
进谢玄号前将军，固让不受。
初开酒禁，增民税米，口五石。
秦吕光行越流沙三百余里，焉耆等诸国皆降。
惟龟兹王帛纯拒之，婴城固守，光进军攻之。
秦王坚之入寇也，以乞伏国仁为前将军，领先锋骑。
会国仁叔父步颓反于陇西，坚遣国仁还讨之。
步颓闻之，大喜，迎国仁于路。
国仁置酒，大言曰：苻氏疲民逞兵，殆将亡矣，吾当与诸君共建一方之业。
及坚败，国仁遂迫胁诸部，有不从者，击而并之，众至十余万。
慕容垂至安阳，遣参军田山修笺于长乐公丕。
垂留慕容农、慕容楷、慕容绍于邺，行至安阳之汤池，闵亮、李毗自邺来，以丕与苻飞龙所谋告垂。
垂因激怒其众曰：吾尽忠于苻氏，而彼专欲图吾父子，吾虽欲已，得乎。
乃托言兵少，停河内募兵，旬日间，有众八千。
平原公晖遣使让垂，趣使进兵。
飞龙以为然。
初，垂从坚入邺，以其子麟屡尝告变于燕，立杀其母，然犹不忍杀麟，置之外舍，希得侍见。
乃杀苻飞龙，麟屡进策画，启发垂意，垂更奇之，宠待与诸子均矣。
慕容凤及燕故臣之子燕郡王腾、辽西段延等闻翟斌起兵，各帅部曲归之。
平原公晖使武平武侯毛当讨斌。
慕容凤曰：凤今将雪先王之耻，请为将军斩此氐奴。
癸未，慕容垂济河焚桥，有众三万，留辽东鲜卑可足浑潭集兵于河内之沙城。
垂遣田山如邺，密告慕容农等使起兵相应。
晋烈宗孝武皇帝太元九年（甲申公元384年）。
春，正月，乙酉朔，秦长乐公丕大会宾客，请慕容农不得，始觉有变。
遣人四出求之，三日，乃知其在列人，已起兵矣。
慕容凤、王腾、段延皆劝翟斌奉慕容垂为盟主；斌从之。
垂欲袭洛阳，且未知斌之诚伪，乃拒之曰：吾来救豫州，不来赴君。
君既建大事，成享其福，败受其祸，吾无预焉。
丙戌，垂至洛阳，平原公晖闻其杀苻飞龙，闭门拒之。
翟斌复遣长史郭通往说垂，垂犹未许。
通曰：将军所以拒通者，岂非以翟斌兄弟山野异类，无奇才远略，必无所成故邪。
独不念将军今日凭之，可以济大业乎。
垂乃许之。
于是斌帅其众来与垂会，劝垂称尊号。
垂曰：新兴侯，吾主也，当迎归返正耳。
垂以洛阳四面受敌，欲取邺而据之，乃引兵而东。
故扶余王余蔚为荥阳太守，及昌黎鲜卑卫驹各帅其众降垂。
垂至荥阳，群下固请上尊号，垂乃依晋中宗故事，称大将军、大都督、燕王，承制行事，谓之统府。
群下称臣，文表奏诰，封拜官爵，皆如王者。
以弟德为车骑大将军，封范阳王；兄子楷为征西大将军，封太原王；翟斌为建义大将军，封河南王；余蔚为征东将军，统府左司马，封扶余王；卫驹为鹰扬将军，慕容凤为建策将军。
帅众二十余万，自石门济河，长驱向邺。
慕容农之奔列人也，止于乌桓鲁利家，利为之置馔，农笑而不食。
利谓其妻曰：恶奴，郎贵人，家贫无以馔之，奈何。
妻曰：郎有雄才大志，今无故而至，必将有异，非为饮食来也。
君亟出，远望以备非常。
利从之。
农谓利曰：吾欲集兵列人以图兴复，卿能从我乎。
利曰：死生唯郎是从。
农乃诣乌桓张骧，说之曰：家王已举大事，翟斌等咸相推奉，远近响应，故来相告耳。
骧再拜曰：得旧主而奉之，敢不尽死。
于是农驱列人居民为士卒，斩桑榆为兵，裂襜裳为旗，使赵秋说屠各毕聪。
聪与屠各卜胜、张延、李白、郭超及东夷余和、敕勒、易阳乌桓刘大各帅部众数千赴之。
农假张骧辅国将军，刘大安远将军，鲁利建威将军。
农自将攻破馆陶，收其军资器械，遣兰汗、段赞、赵秋、慕舆悕略取康台牧马数千匹。
汗，燕王垂之从舅；赞，聪之子也。
于是步骑云集，众至数万，骧等共推农为使持节、都督河北诸军事、骠骑大将军，监统诸将，随才部署，上下肃然。
农以燕王垂未至，不敢封赏将士。
赵秋曰：军无赏，士不往。
今之来者，皆欲建一时之功，规万世之利，宜承制封拜，以广中兴之基。
农从之，于是赴者相继；垂闻而善之。
农西招库傉官伟于上党，东引乞特归于东阿，北召光烈将军平睿及睿兄汝阳太守幼于燕国；伟等皆应之。
又遣兰汗等攻顿丘，克之。
农号令整肃，军无私掠，士女喜悦。
庚戌，燕王垂至邺，改秦建元二十年为燕元年，服色朝仪，皆如旧章。
以前岷山公库傉官伟为左长史，肖尚书段崇为右长史，荥阳郑豁等为从事中郎。
慕容农引兵会垂于邺，垂因其所称之官而授之。
立世子宝为太子，封从弟拔等十七人及甥宇文输、舅子兰审皆为王；其余宗族及功臣封公者三十七人，侯、伯、子，男者八十九人。
可足浑潭集兵得二万余人，攻野王，拔之，引兵会攻邺。
平幼及其弟睿、规亦帅众数万会垂于邺。
长乐公丕使姜让诮让燕王垂，且说之曰：过而能改，今犹未晚也。
垂曰：孤受主上不世之恩，故欲安全长乐公，使尽众赴京师，然后修复国家之业，与秦永为邻好。
鹰扬将军刘牢之攻秦谯城，拔之。
桓冲遣上庸太守郭宝攻秦魏兴、上庸、新城三郡，拔之。
将军杨佺期进据成固，击秦梁州刺史潘猛，走之。
佺期，亮之子也。
壬子，燕王垂攻邺，拔其外郭，长乐公丕退守中城。
关东六州郡县多送任请降于燕。
癸丑，垂以陈留王绍行冀州刺史，屯广阿。
秦征东府官属疑参军高泰，燕之旧臣，有贰心。
燕范阳王德击秦枋头，取之，置戍而还。
东胡王晏据馆陶，为邺中声援，鲜卑、乌桓及郡县民据坞壁不从燕者尚众；燕王垂遣太原王楷与镇南将军陈留王绍讨之。
楷谓绍曰：鲜卑、乌桓及冀州之民，本皆燕臣。
今大业始尔，人心未洽，所以小异。
唯宜绥之以德，不可震之以威。
吾当止一处，为军声之本，汝巡抚民夷，示以大义，彼必当听从。
楷乃屯于辟阳。
绍帅骑数百往说王晏，为陈祸福，晏随绍诣楷降，于是鲜卑、乌桓及坞民降者数十万口。
楷留其老弱，置守宰以抚之，发其丁壮十余万，与王晏诣邺。
垂大悦，曰：汝兄弟才兼文武，足以继先王矣。
三月，以卫将军谢安为太保。
秦北地长史慕容泓闻燕王垂攻邺，亡奔关东，收集鲜卑，众至数千。
秦王坚谓权翼曰：不用卿言，使鲜卑至此。
关东之地，吾不复与之争，将若泓何。
乃以广平公熙为雍州刺史，镇蒲阪。
征雍州牧钜鹿公睿为都督中外诸军事、卫大将军、录尚书事，配兵五万；以左将军窦冲为长史，龙骧将军姚苌为司马，以讨泓。
平阳太守慕容冲亦起兵于平阳，有众二万，进攻蒲阪；坚使窦冲讨之。
库傉官伟帅营部数万至邺，燕王垂封伟为安定王。
秦冀州刺史阜城侯定守信都，高城男绍在其国，高邑侯亮、重合侯谟守常山，固安侯鉴守中山。
苌遣龙骧长史赵都、参军姜协诣秦王坚谢罪；坚怒，杀之。
燕王垂以邺城犹固，会僚佐议之。
右司马封衡请引漳水灌之；从之。
垂行围，因饮于华林园，秦人密出兵掩之，矢下如雨，垂几不得出，冠军大将军隆将骑冲之，垂仅而得免。
竟陵太守赵统攻襄阳，秦荆州刺史都贵奔鲁阳。
五月，秦洛州刺史张五虎据丰阳来降。
梁州刺史杨亮帅众五万伐蜀，遣巴西太守费统等将水陆兵三万为前锋。
亮屯巴郡，秦益州刺史王广遣巴西太守康回等拒之。
后秦王苌进屯北地，秦华阴、北地、新平、安定羌胡降之者十余万。
六月，癸丑朔，崇德太后褚氏崩。
秦王坚自帅步骑二万以击后秦，军于赵氏坞，使护军将军杨璧等分道攻之；后秦兵屡败，斩后秦王苌之弟镇军将军尹买。
慕容泓谋臣高盖等以泓德望不如慕容冲，且持法苛峻，乃杀泓，立冲为皇太弟，承制行事，置百官；以盖为尚书令。
将军刘春攻鲁阳，都贵奔还长安。
燕慕容麟拨常山，秦苻亮、苻谟皆降。
麟进围中山，秋，七月，克之，执苻鉴。
麟威声大振，留屯中山。
秦幽州刺史王永、平州刺史苻冲帅二州之众以击燕。
燕王垂遣宁朔将军平规击永，永遣昌黎太守宋敞逆战于范阳，敞兵败，规进据蓟南。
秦平原公晖帅洛阳、陕城之众七万归于长安。
益州刺史王广遣将军王虬帅蜀汉之众三万北救长安。
秦王坚闻慕容冲去长安浸近，乃引兵归，遣抚军大将军高阳公方戍骊山，拜平原公晖为都督中外诸军事、车骑大将军、录尚书事，配兵五万以拒冲。
冲与晖战于郑西，大破之。
坚又遣前将军姜宇与少子河间公琳帅众三万拒冲于灞上；琳、宇皆败死，冲遂据阿房城。
泰康回兵数败，退还成都。
梓潼太守垒袭以涪城来降。
荆州刺史桓石民据鲁阳，遣河南太守高茂北戍洛阳。
己酉，葬康献皇后于崇平陵。
斌讽丁零及其党请斌为尚书令。
垂曰：翟王之功，宜居上辅；但台既未建，此官不可遽置耳。
斌努，密与前秦长乐公丕通谋，使丁零决堤溃水；事觉，垂杀斌及其弟檀、敏，余皆赦之。
太原王楷、陈留王绍言于垂曰：丁零非有大志，但宠过为乱耳。
八月，翟真自邯郸北走，燕王垂遣太原王楷、骠骑大将军农帅骑马追之，甲寅，及于下邑。
楷欲战，农曰：士卒饥倦，且视贼营不见丁壮，殆有他伏。
楷不从，进战，燕兵大败。
真北趋中山，屯于承营。
戊寅，南昌文穆公郗愔薨。
太保安奏请乘苻氏倾败，开拓中原，以徐、兖二州刺史谢玄为前锋都督，帅豫州刺史桓石虔等伐秦。
玄至下邳，秦徐州刺史赵迁弃彭城走，充进据彭城。
秦王坚闻吕光平西域，以光为都督玉门以西诸军事、西域校尉；道绝，不通。
秦幽州刺史王永求救于振威将军刘库仁，库仁遣其妻兄公孙希帅骑三千救之，大破平规于蓟南，乘胜长驱，进据唐城，与慕容麟相持。
九月，谢玄使彭城内史刘牢之攻秦兖州刺史张崇。
辛卯，崇弃鄄城奔燕。
宁之据鄄城，河南城堡皆来归附。
太保安上疏自求北征。
甲午，加安都督扬、江等十五州诸军事，加黄钺。
慕容冲进逼长安，秦王坚登城观之，叹曰：此虏何从出哉。
大呼责冲曰：奴何苦来送死。
冬，十月，辛亥朔，日有食之。
乙丑，大赦。
谢玄遣阴陵太守高素攻秦青州刺史苻郎，军至琅邪，朗来降。
朗，坚之从子也。
翟真在承营，与公孙希、宋敞遥相首尾。
长乐公丕遣宦者冗从仆射清河光祚，将兵数百赴中山，与真相结。
又遣阳平太守邵兴将数千骑，招集冀州故郡县，与祚期会襄国。
是时，燕军疲弊，秦势复振，冀州郡县皆观望成败，赵郡人赵粟等起兵柏乡以应兴。
燕王垂遣冠军大将军隆、龙骧将军张崇将兵邀击兴，命骠骑大将军农自清河引兵会之。
隆与兴战于襄国，大破之；兴走至广阿，遇慕容农，执之。
光祚闻之，循西山走归邺。
隆遂击赵粟等，皆破之，冀州郡县复从燕。
刘库仁闻公孙希已破平规，欲大举兵以救长乐公丕，发雁门、上谷、代郡兵，屯繁畤。
燕太子太保慕舆句之子文、零陵公慕舆虔之子常时在库仁所，知三郡兵不乐远所，因作乱，夜攻库仁，杀之，窃其骏马，奔燕。
公孙希之众闻乱自溃，希奔翟真。
库仁弟头眷代领库仁部众。
秦长乐公丕遣光祚及参军封孚召骠骑将军张蚝、并州刺史王腾于晋阳以自救，蚝、腾以众少不能赴。
司马杨膺请自归于晋，丕未许。
会谢玄遣龙骧将军刘牢之等据碻磝，济阳太守郭满据滑台，将军颜肱、刘袭军于河北；丕遣将军桑据屯黎阳以据之。
若西路不通，长安陷没，请帅所领保守邺城。
逵与参军姜让密谓杨膺曰：今丧败如此，长安阻绝，存亡不可知。
谢玄遣晋陵太守滕恬之渡河守黎阳。
恬之，修之曾孙也。
朝廷以兖、青、司、豫既平，加玄都督徐、兖、青、司、冀、幽、并七州诸军事。
后秦王苌闻慕容冲攻长安，会群僚议进止，皆曰：大王宜先取长安，建立根本，然后经营四方。
苌曰：不然。
燕人因其众有思归之心以起兵，若得其志，必不久留关中。
吾当移屯岭北，广收资实，以待秦亡燕去，然后拱手取之耳。
乃留其长子兴守北地，使宁北将军姚穆守同官川，自将其众攻新平。
及后秦王苌至新平，新平太守南安苟辅欲降之，郡人辽西太守冯杰、莲勺令冯羽、尚书郎赵义、汶山太守冯苗谏曰：昔田单以一城存齐。
陇西处士王嘉，隐居倒虎山，有异术，能知未然，秦人神之。
秦王坚、后秦王苌及慕容冲皆遣使迎之。
十一月，嘉入长安，众闻之，以为坚有福，故圣人助之，三辅堡壁及四山氐、羌归坚者四万余人。
坚置嘉及沙门道安于外殿，动静咨之。
燕慕容农自信都西击丁零翟辽于鲁口，破之。
辽退屯无极，农屯藁城以逼之。
辽，真之从兄也。
鲜卑在长安城中者犹千余人，慕容绍之兄肃，与慕容暐阴谋结鲜卑为乱。
燕慕容麟、慕容农合兵袭翟辽，大破之，辽单骑奔翟真。
秦梁州刺史潘猛弃汉中，奔长安。
晋烈宗孝武皇帝太元十年（乙酉公元385年）。
春，正月，秦王坚朝飨群臣。
时长安饥，人相食，诸将归，吐肉以饲妻子。
慕容冲即皇帝位于阿房，改元更始。
冲有自得之志，赏罚任情。
慕容盛年十三，谓慕容柔曰：夫十人之长，亦须才过九人，然后得安。
今中山王才不逮人，功未有成，而骄汰已甚，殆难济乎。
后秦王苌留诸将攻新平，自引兵击安定，擒秦安西将军勃海公珍，岭北诸城悉降之。
甲寅，秦王坚与西燕主冲战于仇班渠，大破之。
乙卯，战于雀桑，又破之。
甲子，战于白渠，秦兵大败。
西燕兵围秦王坚，殿中将军邓迈等力战却之，坚乃得免。
壬申，冲遣尚书令高盖夜袭长安，入其南城，左将军窦冲、前禁将军李辩等击破之，斩首八百级，分其尸而食之。
乙亥，高盖引兵攻渭北诸垒，太子宏与战于成贰壁，大破之，斩首三万。
燕带方王佐与宁朔将军平规共攻蓟，王永兵屡败。
二月，永使宋敞烧和龙及蓟城宫室，帅众三万奔壶关；佐等入蓟。
慕容农引兵会慕容麟于中山，与共攻翟真。
麟、农先帅数千骑至承营，观察形势。
翟真望见，陈兵而出。
诸将欲退，农曰：丁零非不劲勇，而翟真懦弱，今简精锐，望真所在而冲之，真走，众必散矣，乃邀门而蹙之，可尽杀也。
使骁骑将军慕容国帅百余骑冲之，真走，其众争门，自相蹈藉，死者太半；遂拔承营外郭。
癸未，秦王坚与西燕主冲战于城西，大破之，追奔至阿城。
诸将请乘胜入城，坚恐为冲所掩，引兵还。
乙酉，秦益州刺史王广以蜀人江阳太守李丕为益州刺史，守成都。
己丑，广帅所部奔还陇西，依其兄秦州刺史统，蜀人随之者三万余人。
刘牢之至枋头。
杨膺、姜让谋泄，长乐公丕收杀之。
牢之闻之，盘桓不进。
秦平原悼公晖数为西燕主冲所败，秦王坚让之曰：汝，吾之才子也，拥大众与白虏小儿战，而屡败，何用生为。
三月，晖愤恚自杀。
前禁将军李辩、都水使者陇西彭和正恐长安不守，召集西州人屯于韭园；坚召之，不至。
西燕主冲攻秦高阳愍公方于骊山，杀之，执秦尚书韦钟，以其子谦为冯翊太守，使招集三辅之民。
冯诩垒主邵安民等责谦曰：君雍州望族，今乃从贼，与之为不忠不义，何面目以行于世乎。
谦以告钟，钟自杀，谦来奔。
秦左将军苟池、右将军俱石子与西燕主冲战于骊山，兵败。
西燕将军慕容永斩苟池，俱石子奔邺。
永，廆弟运之孙；石子，难之弟也。
秦王坚遣领军将军杨定击冲，大破之，虏鲜卑万余人而还，悉坑之。
定，佛奴之孙，坚之婿也。
荥阳人郑燮以郡来降。
燕王垂攻邺，久不下，将北诣冀州，乃命抚军大将军麟屯信都，乐浪王温屯中山，召骠骑大将军农还邺；于是远近闻之，以燕为不振，颇怀去就。
农至高邑，遣从事中郎眭邃近出，违期不还。
长史张攀言于农曰：邃目下参佐，敢欺罔不还，请回军计之。
农不应，敕备假版，以邃为高阳太守，参佐家在赵北者，悉假署遣归。
凡举补太守三人，长史二十余人，退谓攀曰：君所见殊误，当今岂可自相鱼肉。
俟吾北还，邃等自当迎于道左，君但观之。
乐浪王温在中山，兵力甚弱，丁零四布，分据诸城。
温谓诸将曰：以吾之众，攻则不足，守则有余。
骠骑、抚军，首尾连兵，会须灭贼，但应聚粮厉兵以俟时耳。
于是抚旧招新，劝课农桑，民归附者相继，郡县壁垒争送军粮，仓库充溢。
翟真夜袭中山，温击破之，自是不敢复至。
温乃遣兵一万运粮以饷垂，且营中山宫室。
刘牢之攻燕黎阳太守刘抚于孙就栅，燕王垂留慕容农守邺围，自引兵救之。
秦长乐公丕闻之，出兵乘虚夜袭燕营，农击败之。
刘牢之与垂战，不胜，退屯黎阳。
吕光以龟兹饶乐，欲留居之。
天竺沙门鸠摩罗什谓光曰：此凶亡之地，不足留也。
将军但东归，中道自有福地可居。
光乃大飨将士，议进止，众皆欲还。
乃以驼二万余头载外国珍宝奇玩，驱骏马万余匹而还。
庚申，牢之追及垂于董唐渊。
邺中饥甚，秦长乐公丕帅众就晋谷于枋头。
燕、秦相持经年，幽、冀大饥，人相食，邑落萧条。
垂将北趣中山，以骠骑大将军农为前驱，前所假授吏眭邃等皆来迎候，上下如初，李攀乃服农之智略。
会稽王道子好专权，复为奸谄者所构扇，与太保安有隙。
安欲避之，会秦王坚来求救，安乃请自将救之。
壬戌，出镇广陵之步丘，筑垒曰新城而居之。
蜀郡太守任权攻拔成都，斩秦益州刺史李丕，复取益州。
新平粮竭矢尽，外救不至。
后秦王苌使人谓苟辅曰：吾方以义取天下，岂仇忠臣邪。
卿但帅城中之人还长安，吾正欲得此城耳。
辅以为然，帅民五千口出城。
苌围而坑之，男女无遗，独冯杰子终得脱，奔长安。
秦王坚追赠辅等官爵，皆谥曰节愍侯；以终为新平太守。
翟真自承营徙屯行唐，真司马鲜于乞杀真及诸翟，自立为赵王。
营人共杀乞，立真从弟成为主；其众多降于燕。
五月，西燕主冲攻长安，秦王坚身自督战，飞矢满体，流血淋漓。
有堡壁三十余，推平远将军赵敖为主，相与结盟，冒难遣兵粮助坚，多为西燕兵所杀。
三辅之民为冲所略者，遣人密告坚，请遣兵攻冲，欲纵火为内应。
坚曰：甚哀诸卿忠诚。
然吾猛士如虎豹，利兵如霜雪，困于乌合之虏，岂非天乎。
恐徒使诸卿坐自夷灭，吾不忍也。
其人固请不已，乃遣七百骑赴之。
冲营纵火者，反为风火所烧，其得免者什一二；坚祭而哭之。
卫将军杨定与冲战于城西，为冲所擒。
定，秦之骁将也。
坚大惧，以谶书云帝出五将久长得”，乃留太子宏守长安，谓之曰：天其或者欲导予出外。
汝善守城，勿与贼争利，吾当出陇收兵运粮以给汝。
遂帅骑数百与张夫人及中山公诜、二女宝、锦出奔五将山，宣告州郡，期以孟冬救长安。
坚过袭韭园，李辩奔燕，彭和正惭，自杀。
闰月，以广州刺史罗友为益州刺史，镇成都。
庚戌，燕王垂至常山，围翟成于行唐。
命带方王佐镇龙城。
六月，高句丽寇辽东，佐遣司马郝景将兵救之，为高句丽所败，高句丽遂陷辽东、玄菟。
秦太子宏不能守长安，将数千骑与母、妻、宗室西奔下辨；百官逃散，司隶校尉权翼等数百人奔后秦。
秋，七月，旱，饥，井皆竭。
后秦王苌自故县如新平。
秦王坚至五将山，后秦王苌遣骁骑将军吴忠帅骑围之。
秦兵皆散走，独侍御十数人在侧，坚神色自若，坐而待之，召宰人进食。
俄而忠至，执之，送诣新平，幽于别室。
太子宏至下辨，南秦州刺史杨璧拒之。
璧妻，坚之女顺阳公主也，弃其夫从宏。
宏奔武都，投氐豪强熙，假道来奔，诏处之江州。
长乐公丕帅众三万自枋头将归邺城，龙骧将军檀玄击之，战于谷口，玄兵败，丕复入邺城。
燕建节将军余岩叛，自武邑北趣幽州。
燕王垂驰使敕幽州将平规曰：固守勿战，俟吾破丁零自讨之。
规出战，为岩所败。
岩入蓟，掠千余户而去，遂据令支。
癸酉，翟成长史鲜于得斩成出降；垂屠行唐，尽坑成众。
甲午，大赦。
丁酉，建昌文靖公谢安薨。
诏加殊礼，如大司马温故事。
庚子，以司徒琅邪王道子领扬州刺史、录尚书、都督中外诸军事，以尚书令谢石为卫将军。
坚瞋目叱之曰：小羌敢逼天子，五胡次序，无汝羌名。
臣光曰：论者皆以为秦王坚之亡，由不杀慕容垂、姚苌故也，臣独以为不然。
长乐公丕在邺，将西赴长安；幽州刺史王永在壶关，遣使招丕。
丕乃帅邺中男女六万余口西如潞川，骠骑将军张蚝、并州刺史王腾迎之入晋阳。
王永留平州刺史苻冲守壶关，自帅骑一万会丕于晋阳。
燕主垂以鲁王和为南中郎将，镇邺。
遣慕容农出蠮螉塞，历凡城，趣龙城，会兵讨余岩，慕容麟、慕容隆自信都徇勃海、清河。
麟击勃海太守封懿，执之，因屯历口。
懿，放之子也。
鲜卑刘头眷击破贺兰部于善无，又破柔然于意亲山。
显谋主梁六眷，代王什翼犍之甥也，亦使其部人穆崇、奚牧密告珪，且以其爱妻、骏马付崇曰：事泄，当以此自明。
贺氏夜饮显酒，令醉，使珪阴与旧臣长孙犍、元他、罗结轻骑亡去。
贺氏从弟外朝大人贺悦举所部以奉珪。
显怒，将杀贺氏，贺氏奔亢埿家，匿神车中三日，亢埿举家为之请，乃得免。
故南部大人长孙嵩帅所部七百余家叛显，将奔五原。
时拓跋寔君之子渥亦聚众自立，嵩欲归之；乌渥谓嵩曰：逆父之子，不足从也。
不如归珪。
嵩从之。
久之，刘显所部有乱，故中部大人庾和辰奉贺氏奔珪。
贺讷弟染干以珪得众心，忌之，使其党侯引七突杀珪。
代人尉古真知之，以告珪，侯引七突不敢发。
九月，秦主丕以张蚝为侍中、司空，王永为侍中、都督中外诸军事、车骑大将军、尚书令，王腾为中军大将军、司隶校尉，苻冲为尚书左仆射，封西平王；又以左长史杨辅为右仆射，右长史王亮为护军将军；立妃杨氏为皇后，子宁为皇太子，寿为长乐王，锵为平原王，懿为勃海王，昶为济北王。
吕光自龟兹还至宜禾，秦凉州刺史梁熙谋闭境拒之。
高昌太守杨翰言于熙曰：吕光新破西域，兵强气锐，闻中原丧乱，必有异图。
河西地方万里，带甲十万，足以自保。
杜进曰：梁熙文雅有余，机鉴不足，终不能用翰之谋，不足忧也。
进至高昌，杨翰以郡迎降。
至玉门，熙移檄责光擅命还师，以子胤为鹰扬将军，与振威将军南安姚皓、别驾卫翰帅众五万拒光于酒泉。
敦煌太守姚静、晋昌太守李纯以郡降光。
主簿尉祐，奸佞倾险，与彭济同执梁熙，光宠信之。
祐谮杀名士姚皓等十余人，凉州人由是不悦。
乞伏国仁自称大都督、大将军、单于，领秦、河二州牧，改元建义，以乙旃童埿为左相，屋引出支为右相，独孤匹蹄为左辅，武群勇士为右辅，弟乾归为上将军，分其地置武城等十二郡，筑勇士城而都之。
秦尚书令魏昌公纂自关中奔晋阳；秦主丕拜纂太尉，封东海王。
冬，十月，西燕主冲遣尚书令高盖帅众五万伐后秦，战于新平南，盖大败，降于后秦。
初，盖以杨定为子，及盖败，定亡奔陇右，复收集其旧众。
苻定、苻绍、苻谟、苻亮闻秦主丕即位，皆自河北遣使谢罪。
中山太守王袞，本新平氐也，固守博陵，为秦拒燕。
十一月，丕以兖为平州刺史，定为冀州牧，绍为冀州都督，谟为幽州牧，亮为幽、平二州都督，并进爵郡公。
左将军窦冲据兹川，有众数万，与秦州刺史王统、河州刺史毛兴、益州刺史王广、南秦州刺史杨璧、卫将军杨定皆自陇右遣使邀丕，共击后秦。
杨定寻徙治历城，置储蓄于百顷，自称龙骧将军、仇池公，遣使来称藩；诏因其所号假之。
绎幕人蔡匡据城以叛燕，燕慕容麟、慕容隆共攻之。
慕容农至龙城，休士马十余日。
诸将皆曰：殿下之来，取道甚速，今至此久留不进，何也。
农曰：吾来速者，恐余岩过山钞盗，侵扰良民耳。
岩才不逾人，诳诱饥儿，乌集为群，非有纲纪。
吾已扼其喉，久将离散，无能为也。
今此田善熟，未收而行，徒自耗损；当俟收毕，往则枭之，亦不出旬日耳。
顷之，农将步骑三万至令支，岩众震骇，稍稍逾城归农。
岩计穷出降，农斩之。
进击高句丽，复辽东、玄菟二郡。
还至龙城，上疏请缮修陵庙。
燕王垂以农为使持节、都督幽、平二州、北狄诸军事、幽州牧，镇龙城。
徙平州刺史带方王佐镇平郭。
农于是创立法制，事从宽简，清刑狱，省赋役，劝课农桑，居民富赡，四方流民前后至者数万口。
先是幽、冀流民多入高句丽，农以骠骑司马范阳庞渊为辽东太守，招抚之。
慕容麟攻王袞于博陵，城中粮竭矢尽，功曹张猗逾城出，聚众以应麟。
兖临城数之曰：卿是秦民，吾是卿君，卿起兵应贼，自号义兵’，何名实之相违也。
古人求忠臣必于孝子之门，卿母在城，弃而不顾，吾何有焉。
今人取卿一切之功则可矣，宁能忘卿不忠不孝之事乎。
不意中州礼义之邦，乃有如卿者也。
十二月，麟拔博陵，执兖及苻鉴，杀之。
昌黎太守宋敞帅乌桓、索头之众救兖，不及而还。
秦主丕以敞为平州刺史。
燕王垂北如中山，谓诸将曰：乐浪王招流散，实仓廪，外给军粮，内营宫室，虽萧何何以加之。
丙申，垂始定都中山。
秦苻定据信都以拒燕，燕王垂以从弟北地王精为冀州刺史，将兵攻之。
拓跋珪从曾祖纥罗与其弟建及诸部大人，共请贺讷推珪为主。
晋烈宗孝武皇帝太元十一年（丙戌公元386年）。
春，正月，戊申，拓跋珪大会于牛川，即代王位，改元登国。
以长孙嵩为南部大人，叔孙普洛为北部大人，分治其众。
以上谷张兖为左长史，许谦为右司马，广宁王建、代人和跋、叔孙建、庾岳等为外朝大人，奚牧为治民长，皆掌宿卫及参军国谋议。
长孙道生、贺毗等侍从左右，出纳教命。
燕王垂即皇帝位。
后秦王苌如安定。
南安秘宜帅羌、胡五万余人攻乞伏国仁，国仁将兵五千逆击，大破之。
宜奔还南安。
鲜于乞之杀翟真也，翟辽奔黎阳，黎阳太守滕恬之甚爱信之。
恬之喜畋猎，不爱士卒，辽潜施奸惠以收从心。
恬之南攻鹿鸣城，辽于后闭门拒之；恬之东奔鄄城，辽追执之，遂据黎阳。
豫州刺史朱序遣将军秦膺、童斌与淮、泗诸郡共讨之。
秦益州牧王广自陇右引兵攻河州牧毛兴于枹罕，兴遣建节将军卫平帅其宗人一千七百夜袭广，大破之。
二月，秦州牧王统遣兵助广攻兴，兴婴城自守。
燕大赦，改元建兴，置公卿尚书百官，缮宗庙、社稷。
初，张天锡之南奔也，秦长水校尉王穆匿其世子大豫，与俱奔河西，依秃发思复鞬，思复鞬送于魏安。
魏安人焦松、齐肃、张济等聚兵数千人迎大豫为主，攻吕光昌松郡，拔之，执太守王世强。
光使辅国将军杜进击之，进兵败，大进豫逼姑臧。
王穆谏曰：光粮丰城固，甲兵精锐，逼之非利；不如席卷岭西，砺兵积粟，然后东向与之争，不及期年，光可取也。
大豫不从，自号抚军将军、凉州牧，改元凤凰，以王穆为长史，传檄郡县，传穆说谕岭西诸郡，建康太守李隰、祁连都尉严纯皆起兵应之，有众三万，保据杨坞。
代王珪徙居定襄之盛乐，务农息民，国人悦之。
三月，大赦。
泰山太守张愿以郡叛，降翟辽。
初，谢玄欲使朱序屯梁国，玄自屯彭城，以北固河上，西援洛阳。
朝议以征役既久，欲令玄置戍而还。
会翟辽、张愿继叛，北方骚动，玄谢罪，乞解职，诏慰谕，令还淮阴。
燕主垂追尊母兰氏为文昭皇后，欲迁文明段后，以兰后配享太祖，诏百官议之，皆以为当然。
博士刘详、董谧以为：尧母为帝喾妃，位第三，不以贵陵姜原。
明圣之道，以至公为先；文昭后宜立别庙。
垂怒，逼之，详、谧曰：上所欲为，无问于臣。
臣案经奉礼，不敢有贰。
垂乃不复问诸儒，卒迁段后，以兰后代之。
又以景昭可足浑后倾覆社稷，追废之；尊烈祖昭仪段氏为景德皇后，配享列祖。
崔鸿曰：齐桓公命诸侯无发妾为妻。
刘显自善无南走马邑，其族人奴真帅所部降于代。
奴真有兄鞬，先居贺兰部，奴真言于代王珪，请召鞬而以所部让之；珪许之。
鞬既领部，遣弟去斤遗贺讷金马。
贺染干谓去斤曰：我待汝兄弟厚，汝今领部，宜来从我。
去斤许之。
奴真怒曰：我祖父以来，世为代忠臣，故我以部让汝等，欲为义也。
今汝等无状，乃谋叛国，义于何在。
遂杀鞬及去斤。
染干闻之，引兵攻奴真，奴真奔代。
珪遣使责染干，染干乃止。
西燕左仆射慕容恒、尚书慕容永袭段随，杀之；立宜都王子顗为燕王，改元建明，帅鲜卑男女四十余万口去长安而东。
恒弟护军将军韬诱顗，杀之于临晋；恒怒，舍韬去。
永与武卫将军刁云帅众攻韬。
鲜卑既东，长安空虚。
前荥阳太守高陵赵穀等招杏城卢水胡郝奴，帅户四千入于长安，温北皆应之，以穀为丞相。
扶风王驎有众数千，保据马嵬，奴遣弟多攻之。
夏，四月，后秦王苌自安定伐之，驎奔汉中。
苌执多而进，奴惧，请降，拜镇北将军、六谷大都督。
癸巳，以尚书仆射陆纳为左仆射，谯王恬为右仆射。
纳，玩之子也。
毛兴袭击王广，败之，广奔秦州；陇西鲜卑匹兰执广送于后秦。
燕主垂封其子农为辽西王，麟为赵王，隆为高阳王。
代王珪改称魏王。
张大豫自杨坞进屯姑臧城西。
王穆及秃发思复鞬子奚于帅众三万屯于城南。
吕光出击，大破之，斩奚于等二万余级。
秦大赦，以卫平为抚军将军、河州刺史，吕光为车骑大将军、凉州牧。
使者皆没于后秦，不能达。
燕主垂以范阳王德为尚书令，太原王楷为左仆射，乐浪王温为司隶校尉。
后秦王苌即皇帝位于长安，大赦，改元建初，国号大秦。
追尊其父弋仲为景元皇帝，立妻虵氏为皇后，子兴为皇太子。
魏王珪东如陵石，护佛侯部帅侯辰、乙佛部帅代题皆叛走。
诸将请追之，珪曰：侯辰等累世服役，有罪且当忍之。
方今国家草创，人情未壹，愚者固宜前却，不足追也。
六月，庚寅，以前辅国将军杨亮为雍州刺史，镇卫山陵。
荆州刺史桓石民遣将军晏谦击弘农，下之。
初置湖、陕二戍。
西燕刁云等杀西燕主忠，推慕容永为使持节、大都督中外诸军事、大将军、大单于、雍、秦、梁、凉四州牧、录尚书事、河东王，称藩于燕。
燕主垂遣太原王楷、赵王麟、陈留王绍、章武王宙攻秦苻定、苻绍、苻谟、苻亮等；楷先以书与之，为陈祸福，定等皆降。
秦主丕以都督中外诸军事、司徒、录尚书事王永为左丞相，太尉、东海王纂为大司马，司空张虵为太尉，尚书令咸阳徐义为司空，司隶校尉王腾为骠骑大将军、仪同三司。
永传檄四方公侯、牧守、垒主、民豪，共讨姚苌、慕容垂，令各帅所统，以孟冬上旬会大驾于临晋。
于是天水姜延、冯翊寇明、河东王昭、新平张晏、京兆杜敏、扶风马朗、建忠将军、高平牧官都尉扶风王敏等咸承檄起兵，各有众数万，遣使诣秦，丕皆就拜将军、郡守，封列侯。
冠军将军邓景拥众五千据彭池，与窦冲为首尾，以击后秦。
丕以景为京兆尹。
景，羌之子也。
后秦主苌徙安定五千余户于长安。
秋，七月，秦平凉太守金熙、安定都尉没弈干与后秦左将军姚方成战于孙丘谷，方成兵败。
后秦主苌以其弟征虏将军绪为司隶校尉，镇长安；自将至安定击熙等，大破之。
祕宜与莫侯悌眷帅其众三万余户降于乞伏国仁，国仁拜宜东秦州刺史，悌眷梁州刺史。
已酉，魏王珪还盛乐，代题复以部落来降，十余日，又奔刘显；珪使其孙倍斥代领其众。
八月，燕主垂留太子宝守中山，以赵王麟为尚书右仆射，录留台。
庚午，自帅范阳王德等南略地，使高阳王隆东徇平原。
丁零鲜于乞保曲阳西山，闻垂南伐，出营望都，剽掠居民。
赵王麟自出讨之，诸将皆曰：殿下虚镇远征，万一无功而返，亏损威重，不如遣诸将讨之。
麟曰：乞闻大驾在外，无所畏忌，必不设备，一举可取，不足忧也。
乃声言至鲁口，夜，回趣乞，比明，至其营；掩击，擒之。
翟辽寇谯，朱序击走之。
秦主丕以苻登为征西大将军、开府仪同三司、南安王，持节、州牧、都督，皆因其所称而授之。
又以徐义为右丞相。
留王腾守晋阳，右仆射杨辅戍壶关，帅众四万，进屯平阳。
初，后秦主苌之弟硕德统所部羌居陇上，闻苌起兵，自称征西将军，聚众于冀城以应之；以兄孙详为安远将军，据陇城，从孙训为安西将军，据南安之赤亭，与秦秦州刺史王统相持。
初，秦灭代，迁代王什翼犍少子窟咄于长安，从慕容永东徙，永以窟咄为新兴太守。
刘显遣其弟亢埿迎窟咄，以兵随之，逼魏南境，诸部骚动。
魏王珪左右于桓等与部人谋执珪以应窟咄，幢将代人莫题等亦潜与窟咄交通。
桓舅穆崇告之，珪诛桓等五人，莫题等七姓悉原不问。
珪惧内难，北逾阻山，复依贺兰部，遣外朝大人辽东安同求救于燕，燕主垂遣赵王麟救之。
九月，王统以秦州降于后秦。
后秦主苌以姚硕德为使持节、都督陇右诸军事、秦州刺史，镇上邽。
吕光得秦王坚凶问，举军缟素，谥曰文昭皇帝。
冬，十月，大赦，改元大安。
西燕慕容永遣使诣秦主丕，求假道东归。
丕弗许，与永战于襄陵，秦兵大败，左丞相王永、卫大将军俱石子皆死。
初，东海王纂自长安来，麾下壮士三千余人，丕忌之，既败，惧为纂所杀，帅骑数千南奔东垣，谋袭洛阳。
扬威将军冯该自陕邀击之，杀丕，执其太子宁、长乐王寿，送建康；诏赦不诛，以付苻宏。
纂与其弟尚书永平侯师奴帅秦众数万走据杏城，其余王公百官皆没于永。
永遂进据长子，即皇帝位，改元中兴。
将以秦后杨氏为上夫人，杨氏引剑刺永，为永所杀。
甲申，海西公弈薨于吴。
燕寺人吴深据清河反，燕主垂攻之，不克。
后秦主苌还安定。
秦南安王登既克南安，夷、夏归之者三万余户，遂进攻姚硕德于秦州，后秦主苌自往救之。
登与苌战于胡奴阜，大破之，斩首二万余级，将军啖青射苌，中之。
苌创重，走保上邽，姚硕德代之统众。
燕赵王麟军未至魏，拓跋窟咄稍前逼魏王珪，贺染干侵魏北部以应之。
魏众惊扰，北部大人叔孙普洛亡奔刘卫辰。
麟闻之，遽遣安同等归。
魏人知燕军在近，众心少安。
窟咄进屯高柳，珪引兵与麟会击之，窟咄大败，奔刘卫辰，卫辰杀之。
珪悉收其众，以代人库狄干为北部大人。
麟引兵还中山。
刘卫辰居朔方，士马甚盛。
后秦主苌以卫辰为大将军、大单于、河西王、幽州牧，西燕主永以卫辰为大将军、朔州牧。
十一月，秦尚书寇遗奉勃海王懿、济北王昶自杏城奔南安，南安王登发丧行服，谥秦主丕曰哀平皇帝。
登议立懿为主，众曰：勃海王虽先帝之子，然年在幼冲，未堪多难。
今三虏窥觎，宜立长君，非大王不可。
登乃为坛于陇东，即皇帝位，大赦，改元太初，大置百官。
慕容柔、慕容盛及盛弟会皆在长子，盛谓柔、会曰：主上已中兴幽、冀，东西未壹，吾属居嫌疑之地，为智为愚，皆将不免。
张大豫自西郡入临洮，掠民五千余户，保据俱城。
十二月，吕光自称使持节、侍中、中外大都督、督陇右、河西诸军事、大将军、凉州牧、酒泉公。
秦主登立世祖神主于军中，载以辎軿，建黄旗青盖，以虎贲三百人卫之，凡所欲为，必启主而后行。
引兵五万，东击后秦，将士皆刻鉾、铠为死”休”字；每战以剑槊为方圆大阵，知有厚薄，从中分配，故人自为战，所向无前。
初，长安之将败也，中垒将军徐嵩、屯骑校尉胡空各聚众五千，结垒自固；既而受后秦官爵。
燕主垂以魏王珪为西单于，封上谷王，珪不受。
晋烈宗孝武皇帝太元十二年（丁亥公元387年）。
春，正月，乙巳，以朱序为青，兖二州刺史，代谢玄镇彭城；序求镇淮阴，许之。
以玄为会稽内史。
丁未，大赦。
戊午，遣镇北将军兰汗、护军将军平幼于碻磝西四十里济河，隆以大众陈于北岸。
初，垂在长安，秦王坚尝与之交手语，垂出，冗从仆射光祚言于坚曰：陛下颇疑慕容垂乎。
及秦主丕自邺奔晋阳，祚与黄门侍郎封孚、钜鹿太守封劝皆来奔。
诏以祚等为河北诸郡太守，皆营于济北、濮阳，羁属温详；详败，俱诣燕军降。
秦主登立妃毛氏为皇后，勃海王懿为太弟。
后，兴之女也。
遣使拜东海王纂为使持节、都督中外诸军事、太师、领大司马，封鲁王，纂弟师奴为抚军大将军、并州牧，封朔方公。
纂怒谓使者曰：勃海王，先帝之子，南安王何以不立而自立乎。
长史王旅谏曰：南安已立，理无中改；今寇虏未灭，不可宗室之中自为仇敌也。
纂乃受命。
于是卢水胡彭沛谷、屠各董成、张龙世、新平羌雷恶地等皆附于篡，有众十余万。
后秦主苌徙秦州豪杰三万户于安定。
初，安次人齐涉聚众八千余家据新栅，降燕，燕主垂拜涉魏郡太守。
高阳王隆言于垂曰：新栅坚固，攻之未易猝拔。
若久顿兵于其城下，张愿拥帅流民，西引丁零，为患方深。
愿众虽多，然皆新附，未能力斗。
因其自至，宜先击之。
愿父子恃其骁勇，必不肯避去，可一战擒也。
愿破，则涉自不能存矣。
垂从之。
二月，遣范阳王德、陈留王绍、龙骧将军张崇帅步骑二万会隆击愿。
军至斗城，去甕口二十余里，解鞍顿息。
愿引兵奄至，燕人惊遽，德军退走，隆勒兵不动。
愿子龟出冲陈，隆遣左右王末逆击，斩之。
隆徐进战，愿兵乃退。
德行里余，复速兵还，与隆合，谓隆曰：贼气方锐，宜且缓之。
隆曰：愿乘人不备，宜得大捷；而吾士卒皆以悬隔河津，势迫之故，人思自战，故能却之。
今贼不得利，气竭势衰，皆有进退之志，不能齐奋，宜亟待击之。
德曰：吾唯卿所为耳。
遂进，战于甕口，大破之，斩首七千八百级，愿脱身保三布口。
燕人进军历城，青、兖、徐州郡县壁垒多降。
垂以陈留王绍为青州刺史，镇历地。
德等还师，新栅人冬鸾执涉送之。
垂诛涉父子，余悉原之。
三月，秦主登以窦冲为南秦州牧，杨定为益州牧，杨壁为司空、梁州牧，乞伏国仁为大将军、大单于、苑川王。
燕上谷人王敏杀太守封戢，代郡人许谦逐太守贾闰，各以郡附刘显。
燕乐浪王温为尚书右仆射。
夏，四月，戊辰，尊帝母李氏为皇太妃，仪服如太后。
后秦征西将军姚硕德为杨定所逼，退过泾阳。
定与秦鲁王纂共攻之，战于泾阳，硕德大败。
后秦主苌自阴密救之，纂退屯敷陆。
燕主垂自碻磝还中山，慕容柔、慕容盛、慕容会来自长子。
庚辰，垂为之大赦。
垂问盛：长子人情如何。
为可取乎。
盛曰：西军扰扰，人有东归之志，陛下唯当修仁政以俟之耳。
若大国一临，必投戈而来，若孝子之归慈父也。
垂悦。
癸未，封柔为阳平王，盛为长乐公，会为清河公。
高平人翟畅执太守徐含远，以郡降翟辽。
五月，以章武王宙监中外诸军事，辅太子宝守中山，垂自帅诸将南攻辽，以太原王楷为前锋都督。
井陉人贾鲍，招引北山丁零翟遥等五千余人，夜袭中山，隐其外郭。
刘显地广兵强，雄于北方。
会其兄弟乖争，魏长史张兖言于魏王珪曰：显志在并吞，今不乘其内溃而取之，必为后患。
然吾不能独克，请与燕共攻之。
珪从之，复遣安同乞师于燕。
秦主登以其兄同成为司徒、守尚书令，封颍川王；弟广为中书监，封安成王；子崇为尚书左仆射，封东平王。
燕主垂自黎阳还中山。
吴深杀燕清河太守丁国，章武人王祖杀太守白钦，勃海人张申据高城以叛；燕主垂命乐浪王温讨之。
苑川王国仁帅骑三万袭鲜卑大人密贵、裕苟、提伦三部于六泉。
秦主登军于瓦亭，后秦主苌攻彭沛谷堡，拔之，谷奔杏城。
苌还阴密，以太子兴镇长安。
燕赵王麟讨王敏于上谷，斩之。
燕主垂怒，遣太原王楷将兵助赵王麟击显，大破之。
吕光将彭晃，徐炅攻张大豫于临洮，破之。
大豫奔广武，王穆奔建康。
八月，广武人执大豫送姑臧，斩之。
穆袭据酒泉，自称大将军、凉州牧。
辛巳，立皇子德宗为太子，大赦。
燕主垂立刘显弟可泥为乌桓王，以抚其众，徙八千余落于中山。
秦冯翊太守兰椟帅众二万自频阳入和宁，与鲁王纂谋攻长安。
纂弟师奴劝纂称尊号，纂不从。
后秦主苌欲自救之，尚书令姚旻，左仆射尹纬曰：苻登近在瓦亭，将乘虚袭吾后。
秦主登进据胡空堡，戎、夏归之者十余万。
冬，十月，翟辽复叛燕，遣兵与王祖、张申寇抄清河、平原。
后秦主苌进击西燕主永于河西，永走。
后泰姚方成攻秦雍州刺史徐嵩垒，拔之，执嵩而数之。
吕光西平太守康宁自称匈奴王，杀河湟太守强禧以叛。
张掖太守彭晃亦叛，东结康宁，西通王穆。
穆以瑀为太府左长史、军师将军，嘏为敦煌太守。
晋烈宗孝武皇帝太元十三年（戊子公元388年）。
春，正月，康乐献武公谢玄卒。
二月，秦主登军朝那，后秦主苌军武都。
燕青州刺史陈留王绍为平原太守辟闾浑所逼，退屯黄巾固。
燕主垂更以绍为徐州刺史。
三月，乙亥，燕主垂以太子宝录尚书事，授之以政，自总大纲而已。
燕赵王麟击许谦，破之，谦奔西燕。
遂废代郡，悉徙其民于龙城。
吕光之定凉州也，杜进功居多。
光以为武威太守，贵宠用事，群僚莫及。
光甥石聪自关中来，光问之曰：中州人言我为政何如。
聪曰：但闻有杜进耳，不闻有舅。
光由是忌进而杀之。
光与群寮宴，语及政事，参军京兆段业曰：明公用法太峻。
光曰：吴起无恩而楚强，商殃严刑而秦兴。
业曰：起丧其身，鞅亡其家，皆残酷之致也。
明公方开建大业，景行尧、舜，犹惧不济，乃慕起、鞅之为治，岂此州士女所望哉。
光改容谢之。
夏，四月，戊午，以朱序为都督司、雍、梁、秦四州诸军事、雍州刺史，戍洛阳。
以谯王恬代为都督兖、冀、幽、并诸军事、青、兖二州刺史。
苑川王国仁破鲜卑越质叱黎于平襄，获其子诘归。
丁亥，燕主垂立夫人段氏为皇后，以太子宝领大单于。
段氏，右光禄大夫仪之女；其妹适范阳王德。
仪，宝之舅也。
追谥前妃段氏为成昭皇后。
五月，秦太弟懿卒，谥曰献哀。
翟辽徙屯滑台。
六月，苑川王乞伏国仁卒，谥曰宣烈，庙号烈祖。
其子公府尚幼，群下推国仁弟乾归为大都督、大将军、大单于、河南王，大赦，改元太初。
魏王珪破库莫奚于弱落水南。
秋，七月，库莫奚复袭魏营，珪又破之。
库莫奚者，本属宇文部，与契丹同类而异种，其先皆为燕王皝所破，徙居松漠之间。
秦、后秦自春相持，屡战，互有胜负，至是各解归。
关西豪杰以后秦久无成功，多去而附秦。
河南王乾归立其妻边氏为王后；置百官，仿汉制，以南川侯出连乞都为丞相，梁州刺史悌眷为御史大夫，金城边芮为左长史，东秦州刺史秘宜为右长史，武始翟勍为左司马，略阳王松寿为主簿，从弟轲弹为梁州牧，弟益州为秦州牧，屈眷为河州牧。
八月，秦主登立子崇为皇太子，弁为南安王，尚为北海王。
燕护军将军平幼会章武王宙讨吴深，破之，深走保绎幕。
九月，河南王乾归迁都金城。
张申攻广平，王祖攻乐陵；壬午，燕高阳王隆将兵讨之。
冬，十月，后秦主苌还安定。
十二月，庚子，尚书令南康襄公谢石卒。
燕太原王楷、赵王麟将兵会高阳王隆于合口，以击张申；王祖帅诸垒共救之，夜犯燕军，燕人逆击，走之。
秦以颍川王同成为太尉。
晋烈宗孝武皇帝太元十四年（己丑公元389年）。
春，正月，燕以阳平王柔镇襄国。
后秦主苌以秦战屡胜，谓得秦王坚之神助，亦于军中立坚像而祷之曰：臣史襄敕臣复仇，新平之祸，臣行襄之命，非臣罪也。
苻登，陛下疏属，犹欲复仇，况臣敢忘其兄乎。
且陛下命臣以龙骧建业，臣敢违之。
今为陛下立像，陛下勿追计臣过也。
秦主登升楼，遥谓苌曰：为臣弑君，而立像求福，庸有益乎。
因大呼曰：弑君贼姚苌何不自出。
吾与汝决之。
苌不应。
久之，以战未有利，军中每夜数惊，乃斩像首以送秦。
秦主登以河南王乾归为大将军、大单于、金城王。
甲寅，魏王珪袭高车，破之。
二月，品光自称三河王，大赦，改元麟嘉，置百官。
光妻石氏、子绍、弟德世自仇池来至姑臧，光立石氏为妃，绍为世子。
癸巳，魏王珪击吐突邻部于女水，大破之，尽徙其部落而还。
秦主登留辎重于大界，自将轻骑万余攻安定羌密造保，克之。
夏，四月，翟辽寇荥阳，执太守张卓。
燕以长乐公盛镇蓟城，修缮旧宫。
五月，清河民孔金斩吴深，送首中山。
金城王乾归击侯年部，大破之。
于是秦、凉、鲜卑、羌、胡多附乾归，乾归悉授以官爵。
后秦主苌与秦主登战，数败，乃遣中军将军姚崇袭大界。
登邀击之于安丘，又败之。
秋，七月，以骠骑长史王忱为荆州刺史、都督荆、益、宁三州诸军。
忱，国宝之弟也。
秦主登攻后秦右将军吴忠等于平凉，克之。
八月，登据苟头原以逼安定。
众寡不敌，为后秦所执。
九月，庚午，以左仆射陆纳为尚书令。
冬，十月，秦主登以窦冲为大司马、都督陇东诸军事、雍州牧，杨定为左丞相、都督中外诸军事、秦梁二州牧，杨壁为都督陇右诸军事、南秦益二州牧，约与共攻后秦。
又约监河西诸军事、并州刺史杨政、都督河东诸军事、冀州刺史杨楷各帅其众会长安。
燕乐浪悼王温为冀州刺史，翟辽遣丁零故堤诈降于温，为温帐下，乙酉，刺温，杀之，并其长史司马驱，帅守兵二百户奔西燕。
十一月，枹罕羌彭奚念附于乞伏乾归，以奚念为北河州刺史。
道子势倾内外，远近奔凑。
帝渐不平，然犹外加优崇。
侍中王国宝以谗佞有宠于道子，扇动朝众，讽八座启道子宜进位丞相、扬州牧，假黄钺，加殊礼。
护军将军南平车胤曰：此乃成王所以尊周公也。
今主上当阳，非成王之比。
相王在位，岂得为周公乎。
乃称疾不署。
疏奏，帝大怒，而嘉胤有守。
陈郡袁悦之有宠于道子，国宝使悦之因尼妙音致书于太子母陈淑媛云：国宝忠谨，宜见亲信。
秦以安成王广为司徒。
晋烈宗孝武皇帝太元十五年（庚寅公元390年）。
春，正月，乙亥，谯敬王恬薨。
雅曰：王恭风神简贵，志气方严；仲堪谨于细行，以文义著称。
三月，戊辰，大赦。
后秦主苌攻秦扶风太守齐益男于新罗堡，克之，益男走。
秦主登攻后秦天水太守张业生于陇东，苌救之，登引去。
夏，四月，秦镇东将军魏揭飞自称冲天王，帅氐、胡攻后秦安北将军姚当成于杏城；镇军将军雷恶地叛应之，攻镇东将军姚汉得于李润。
苌命姚当成于所营之地，每栅孔中辄树一木以旌战功。
岁余，问之，当成曰：营地太小，已广之矣。
苌曰：吾自结发以来，与人战，未尝如此之快，以千余兵破三万之众，营地惟小为奇，岂以大为贵哉。
丙寅，魏王珪会燕赵王麟于意辛山，击贺兰、纥突邻、纥奚三部，破之，纥突邻、纥奚皆降于魏。
于是三辅壁垒皆应之，独郑县人苟曜不从，聚众数千附于后秦。
以侍中王国宝为中书令，俄兼中领军。
丁未，以吴郡太守王珣为尚书右仆射。
吐谷浑视连卒，子视罴立。
视罴以其父祖慈仁，为四邻所侵侮，乃督厉将士，欲建功业。
冬，十月，金城王乾归遣使拜视罴沙州牧、白兰王，视罴不受。
十二月，郭质及苟曜战于郑东，质败，奔洛阳。
越质诘归据平襄，叛金城王乾归。
晋烈宗孝武皇帝太元十六年（辛卯公元391年）。
春，正月，燕置行台于蓟，加长乐公盛录行台文书事。
贺染干谋杀其兄讷，讷知之，举兵相攻。
魏王珪告于燕，请为乡导以讨之。
二月，甲戌，燕主垂遣赵王麟将兵击讷，镇北将军兰汗帅龙城之兵击染干。
三月，秦主登自雍攻后秦安东将军金荣于范氏堡，克之。
遂渡渭水，攻京兆太守韦范于段氏堡，不克，进据曲牢。
夏，四月，燕兰汗破贺染干于牛都。
苟曜有众一万，密召秦主登，许为内应。
登自曲牢向繁川，军于马头原。
五月，后秦主苌引兵逆战，登击破之，斩其右将军吴忠。
苌收众复战，姚硕德曰：陛下慎于轻战，每欲以计取之，今战失利而更前逼贼，何也。
苌曰：登用兵迟缓，不识虚实。
今轻兵直进，遥据吾东，此必苟曜竖子与之有谋也。
缓之则其谋得成，故及其交之未合，急击之，以败散其事耳。
遂进战，大破之。
登退屯于郿。
秦兖州刺史强金槌据新平，降后秦，以其子逵为质。
后秦主苌将数百骑入金槌营。
群下谏之，苌曰：金槌既去苻登，又欲图我，将安所归乎。
且彼初来款附，宜推心以结之，奈何复以不信疑之乎。
既而群氐欲取苌，金槌不从。
六月，甲辰，燕赵王麟破贺讷于赤城，禽之，降其部落数万。
西燕主永寇河南，太守杨佺期击破之。
秋，七月，壬申，燕主垂如范阳。
秦主登攻新平，后秦主苌救之，登引去。
秦骠骑将军没弈干以其二子为质于金城王乾归，请共击鲜卑大兜。
乾归与没弈干攻大兜于鸣蝉堡，克之。
九月，癸未，以尚书右仆射王珣为左仆射，太子詹事谢琰为右仆射。
太学博士范弘之讼殷浩宜加赠谥，因叙桓温不臣之迹。
是时桓氏犹盛，王珣，温之故吏也，以为温废昏立明，有忠贞之节；黜弘之为余杭令。
弘之，汪之孙也。
冬，十月，壬辰，燕主垂还中山。
翟辽卒，子钊代立，改元定鼎。
攻燕邺城，燕辽西王农击却之。
刘卫辰遣子直力鞮帅众八九万攻魏南部。
戊申，燕主垂如鲁口。
晋烈宗孝武皇帝太元十七年（壬辰公元392年）。
春，正月，已巳朔，大赦。
秦主登立昭仪陇西李氏为皇后。
二月，壬寅，燕主垂自鲁口如河间、勃海、平原。
翟钊遣其将翟都侵馆陶，屯苏康垒。
三月，垂引兵南击钊。
后秦主苌寝疾，命姚硕德镇李润，尹纬守长安，召太子兴诣行营。
兴从之，杀王统、王广、苻胤、徐成、毛盛。
燕主垂进逼苏康垒。
夏，四月，翟都南走滑台。
翟钊求救于西燕，西燕主永谋于群臣，尚书郎勃海鲍遵曰：使两寇相弊，吾承其后，此卞庄子之策也。
中书侍郎太原张腾曰：垂强钊弱，何弊之承。
不如速救之，以成鼎足之势。
今我引兵趋中山，昼多疑兵，夜多火炬，垂必惧而自救。
我冲其前，钊蹑其后，此天授之机，不可失也。
永不从。
燕大赦。
五月，丁卯朔，日有食之。
初，郝晷、崔逞及清河崔宏、新兴张卓、辽东夔腾、阳平路纂皆仕于秦，避秦乱来奔，诏以为冀州诸郡，各将部曲营于河南。
初，陈留王绍为镇南将军，太原王楷为征西将军，乐浪王温为征东将军，垂皆以廕为之佐。
秋，七月，垂如邺，以太原王楷为冀州牧，右光禄大夫余蔚为左仆射。
登引兵出营，将逆战，苌遣安南将军姚熙隆别攻秦营，登惧而还。
三河王光遣其弟右将军宝等攻金城王乾归，宝及将士死者万余人。
又遣其子虎贲中郎将纂击南羌彭奚念，纂亦败归。
冬，十月，辛亥，荆州刺史王忱卒。
巴蜀人在关中者皆叛后秦，据弘农以附秦。
秦主登以窦冲为左丞相，冲徙屯华阴。
郗恢遣将军赵睦守金墉，河南太守杨佺期帅众军湖城，击冲，走之。
十一月，癸酉，以黄门郎殷仲堪为都督荆、益、宁三州诸军事、荆州刺史，镇江陵。
仲堪虽有英誉，资望犹浅，议者不以为允。
到官，好行小惠，纲目不举。
年二十三，始拜太子洗马。
玄伏地流汗，不能起。
玄不悦，仲堪为之失色。
庚寅，立皇子德文为琅邪王，徙琅邪王道子为会稽王。
十二月，燕主垂还中山，以辽西王农为都督兖、豫、荆、徐、雍五州诸军事，镇邺。
休官权千成据显亲，自称秦州牧。
晋烈宗孝武皇帝太元十八年（癸巳公元393年）。
春，正月，燕阳平孝王柔卒。
秦右丞相窦冲矜才尚人，自请封天水王，秦主登不许。
金城王乾归立其子炽磐为太子。
炽磐勇略明决，过于其父。
秋，七月，秦主登攻窦冲于野人堡，冲求救于后秦。
冬，十月，后秦主苌疾甚，还长安。
十一月，垂发中山步骑七万，遣镇西将军、丹阳王缵、龙骧将军张崇出井陉，攻西燕武乡公友于晋阳，征东将军平规攻镇东将军段平于沙亭。
西燕主永遣其尚书令刁云、车骑将军慕容钟帅众五万守潞川。
友，永之弟也。
十二月，垂至邺。
己亥，后秦主苌召太尉姚旻、仆射尹纬、姚晃、将军姚大目、尚书狄伯支入禁中，受遗诏辅政。
苌谓太子兴曰：有毁此诸公者，慎勿受之。
汝抚骨肉以恩，接大臣以礼，待物以信，遇民以仁，四者不失，吾无忧矣。
姚晃垂涕问取苻登之策，苌曰：今大业垂成，兴才智足办，奚所复问。
庚子，苌卒。
兴秘不发丧，以其叔父绪镇安定，硕德镇阴密，弟崇守长安。
晋烈宗孝武皇帝太元十九年（甲午公元394年）。
二月，秦主登攻屠各姚奴、帛蒲二堡，克之。
燕主垂留清河公会镇邺，发司、冀、青、兖兵，遣太原王楷出滏口，辽西王农出壶关，垂自出沙庭，以击西燕，标榜所趣，军各就顿。
夏，四月，秦主登自六陌趣废桥，后秦始平太守姚详据马嵬堡以拒之。
太子兴遣尹纬将兵救详，纬据废桥以待秦。
甲戌，垂引大军出滏口，入天井关。
五月，乙酉，燕军至台壁，永遣从兄太尉大逸豆归救之，平规击破之。
六月，壬子，追尊会稽王太妃郑氏曰简文宣太后。
燕主垂进军围长子。
西燕主永欲奔后秦，侍中兰英曰：昔石虎伐龙都，太祖坚守不去，卒成大燕之基。
今垂七十老翁，厌苦兵革，终不能顿兵连岁以攻我也。
但当城守以疲之。
永从之。
秦主登遣其子汝阴王宗为质于河南王乾归以请救，进封乾归梁王，纳其妹为梁王后。
乾归遣前军将军乞伏益州等帅骑一万救之。
秋，七月，登引兵出迎乾归兵。
后秦主兴自安定如泾阳，与登战于山南，执登，杀之。
后秦安南将军强熙、镇远将军杨多叛，推窦冲为主。
三河王光以子覆为都督玉门以西诸军事、西域大都护，镇高昌，命大臣子弟随之。
八月，己巳，尊皇太妃李氏为皇太后，居崇训宫。
西燕主永困急，遣其子常山公弘等求救于雍州刺史郗恢，并献玉玺一纽。
帝以为然，诏青、兖二州刺史王恭、豫州刺史庾楷救之。
楷，亮之孙也。
九月，垂自长子如邺。
冬，十月，秦主崇为梁王乾归所逐，奔陇西王杨定。
定留司马邵强守秦州，帅众二万与崇共攻乾归，乾归遣凉州牧轲弹、秦州牧益州、立义将军诘归帅骑三万拒之。
定无子，其叔父佛狗之子盛，先守仇池，自称征西将军、秦州刺史、仇池公，谥定为武王，仍遣使来称藩。
燕主垂东巡阳平、平原，命辽西王农济河，与安南将军尹国略地青、兖。
农攻廪丘，国攻阳城，皆拔之。
十一月，燕辽西王农败辟闾浑于龙水，遂入临淄。
十二月，燕主垂召农等还。
梁王乾归自称秦王，大赦。
晋烈宗孝武皇帝太元二十年（乙未公元395年）。
西秦王乾归以太子炽磐领尚书令，左长史边芮为左仆射，右长史秘宜为右仆射，置官皆如魏武、晋文故事，然犹称大单于、大将军。
边芮等领府佐如故。
二月，甲寅，尚书令陆纳卒。
三月，庚辰朔，日有食之。
皇太子出就东宫，以丹阳尹王雅领少傅。
乃以平北将军韦虔为长史，左禁将军务和为司马。
五月，甲戌，燕主垂遣太子宝、辽西王农、赵王麟帅众八万，自五原伐魏，范阳王德、陈留王绍别将步骑万八千为后继。
六月，癸丑，燕太原元王楷卒。
西秦王乾归迁于西城。
秃发乌孤击乙弗、折掘等诸部，皆破降之，筑廉川堡而都之。
有长星见自须女，至于哭星。
帝心恶之，于华林园举酒祝之曰：长星，劝汝一杯酒。
自古何有万岁天子邪。
珪使陈留公虔将五万骑屯河东，东平公仪将十万骑屯河北，略阳公遵将七万骑塞燕军之南。
遵，寿鸠之子也。
秦兴遣杨佛嵩将兵救魏。
燕、魏相持积旬，赵王麟将慕舆嵩等以垂为实死，谋作乱，奉麟为主。
事泄，嵩等皆死，宝、麟等内自疑，冬，十月，辛未，烧船夜遁。
时河冰未结，宝以魏兵必不能渡，不设斥候。
十一月，己卯，暴风，冰合。
魏王珪引兵济河，留辎重，选精锐二万余骑急追之。
燕军至参合陂，有大风，黑气如堤，自军后来，临覆军上。
沙门支昙猛言于宝曰：风气暴迅，魏兵将至之候，宜遣兵御之。
宝以去魏军已远，笑而不应。
昙猛固请不已，麟怒曰：以殿下神武，师徒之盛，足以横行沙漠，索虏何敢远来。
而昙猛妄言惊众，当斩以徇。
昙猛泣曰：苻氏以百万之师，败于淮南，正由恃众轻敌，不信天道故也。
司徒德劝宝从昙猛言，宝乃遣麟帅骑三万居军后以备非常。
麟以昙猛赤妄，纵骑游猎，不肯设备。
宝遣骑还诇魏兵，骑和十余里，即解鞍寝。
燕军在陂东，营于蟠羊山南水上。
魏王珪择燕臣之有才用者代郡太守广川贾闰、闰从弟骠骑长史昌黎太守彝、太史郎辽东晁崇等留之，其余欲悉给衣粮遣还，以招怀中州之人。
中部大人王建曰：燕众强盛，今倾国而来，我幸而大捷，不如悉杀之，则其国空虚，取之为易。
且获寇而纵之，无乃不可乎。
乃尽坑之。
十二月，珪还云中盛乐。
是岁，秦主兴封其叔父绪为晋王，硕德为陇西王，弟崇为齐公，显为常山公。
晋烈宗孝武皇帝太元二十一年（丙申公元396年）。
春，正月，燕高阳王隆引龙城之甲入中山，军容精整，燕人之气稍振。
休官权万世帅众降西秦。
燕主垂遣征东将军平规发兵冀州。
魏陈留公虔帅部落三万余家镇平城；垂至猎岭，以辽西王农、高阳王隆为前锋以袭之。
五月，辛亥，以范阳王德为都督冀、兖、青、徐、荆、豫六州诸军事、车骑大将军、冀州牧，镇邺；辽西王农为都督并、雍、益、梁、秦、凉六州诸军事、并州牧，镇晋阳。
乙卯，以散骑常侍彭城刘该为徐州刺史，镇鄄城。
甲子，以望蔡公谢琰为尚书左仆射。
初，燕主垂先段后生子令、宝，后段后生子朗、鉴，爱诸姬子麟、农、隆、柔、熙。
六月，癸酉，魏王珪遣将军王建等击燕广宁太守刘亢泥，斩之，徙其部落于平城。
燕上谷太守开封公详弃郡走。
详，珪之曾孙也。
丁亥，魏贺太妃卒。
燕主宝定士族旧籍，分辨清浊，校阅户口，罢军营封廕之户，悉属郡县。
由是士民嗟怨，始有离心。
三河王吕光即天王位，国号大凉，大赦，改元龙飞。
光遣使者拜秃发乌孤为征南大将军、益州牧、左贤王。
乌孤谓使者曰：吕王诸子贪淫，三甥暴虐，远近愁怨，吾安可违百姓之心，受不义之爵乎。
吾当为帝王之事耳。
乃留其鼓吹、羽仪，谢而遣之。
纳故中书令王献之女为太子妃。
献之，羲之之子也。
魏群臣劝魏王珪称尊号，珪始建天子旌旗，出警入跸，改元皇始。
参军事上谷张恂劝珪进取中原，珪善之。
燕征北大将军、幽、平二州牧、清河公会母贱而年长，雄俊有器艺，燕主垂爱之。
九月，章武王宙奉燕方垂及成哀段后之丧葬于龙城宣平陵。
燕辽西王农出战，大败，奔还晋阳，司马慕舆嵩闭门拒之。
安帝幼而不慧，口不能言，至于寒暑饥饱亦不能辨，饮食寝兴皆非己出。
母弟琅邪王德文，性恭谨，常侍左右，为之节适，始得其宜。
初，王国宝党附会稽王道子，骄纵不法，屡为御史中丞褚粲所纠。
王恭入赴山陵，每正色直言，道子深惮之。
恭罢朝，叹曰：榱栋虽新，便有黍离之叹。
绪说国宝，因恭入朝，劝相王伏兵杀之，国宝不许。
道子欲辑和内外，乃深布腹心于恭，冀除旧恶；而恭每言及时政，辄厉声色。
道子知恭不可和协，遂有相图之志。
冬，十月，甲申，葬孝武帝于隆平陵。
王恭还镇，将行，谓道子曰：主上谅暗，冢宰之任，伊、周所难，愿大王亲万几，纳直言。
放郑声，远佞人。
国宝等愈惧。
魏王珪使冠军将军代人于栗磾、宁朔将军公孙兰帅步骑二万，潜自晋阳开韩信故道。
己酉，珪自井陉趋中山。
李先降魏，珪以为征东左长史。
西秦凉州牧轲弹与秦州牧益州不平，轲弹奔凉。
章武王寅自龙城还，闻有魏寇，驰入蓟，与镇北将军阳城王兰乘城固守。
兰，垂之从弟也。
魏别将石河头攻之，不克，退屯渔阳。
燕范阳王德使南安王青等夜击魏军于邺下，破之，魏军退屯新城。
十二月，魏辽西公贺赖卢帅骑二万会东平公议攻邺。
赖卢，讷之弟也。
杨盛遣使来请命。
诏拜盛镇南将军、仇池公。
盛表苻宣为平北将军。
秦陇西王硕德攻姜乳于上邽，乳帅众降。
秦以硕德为秦州牧，镇上邽；征乳为尚书。
强熙、权千成帅众三万共围上邽，硕德击破之，熙奔仇池，遂来奔。
硕德西去千成于略阳，千成降。
西燕既亡，其所署河东太守柳恭等各拥兵自守。
秦主兴遣晋王绪攻之，恭等临河拒守，绪不得济。
初，永嘉之乱，汾阴薛氏聚其族党，阻河自固，不仕刘、石。
及苻氏兴，乃以礼聘薛强，拜镇东将军。
晋安皇帝隆安元年（丁酉公元397年）。
春，正月，己亥朔，帝加元服，改元。
以左仆射王珣为尚书令；领军将军王国宝为左仆射，领选，仍加后将军、丹阳尹。
会稽王道子悉以东宫兵配国宝，使领之。
燕范阳王德求救于秦，秦兵不出。
燕主宝使左卫将军慕舆腾攻博陵，杀魏所置守宰。
王建等攻信都，六十余日不下，士卒多死。
庚申，魏王珪自攻信都。
壬戌夜，燕宜都王凤逾城奔中山。
癸亥，信都降魏。
凉王光以西秦王乾归数反覆，举兵伐之。
秃发乌孤自称大都督、大将军、大单于、西平王，大赦，改元太初。
治兵广武，攻凉金城，克之。
凉王光遣将军窦苟伐之，战于街亭，凉兵大败。
燕主宝闻魏王珪攻信都，出屯深泽，遣赵王麟攻杨城，杀守兵三百。
宝悉出珍宝及宫人募郡县君盗以击魏。
珪欲北还，遣其国相涉延求和于燕，且请以其弟为质。
先是，张袞常为魏王珪言燕秘书监崔逞之材，珪得之，甚喜，以逞为尚书，使录三十六曹，任以政事。
魏军士有自柏肆亡归者，言大军败散，不知王处。
道过晋阳，晋阳守将封真因起兵攻并州刺史曲阳侯素延，素延击斩之。
南安公顺守云中，闻之，欲自摄国事。
幢将代人莫题曰：此大事，不可轻尔，宜审待后问；不然，为祸不细。
顺乃止。
顺，什翼犍之孙也。
贺兰部帅附力眷、纥邻部帅匿物尼、纥奚部帅叱奴根皆举兵反，顺讨之，不克。
珪遣安远将军庾岳帅万骑还讨三部，皆平之，国人乃安。
珪欲抚尉新附，深悔参合之诛，素延坐讨反者杀戮过多，免官；以奚牧为并州刺史。
牧与东秦主兴书称顿首”，与之均礼。
兴怒，以告珪，珪为之杀牧。
三月，燕以仪同三司武乡张崇为司空。
魏围中山既久，城中将士皆思出战。
征北大将军隆言于宝曰：涉珪虽屡获小利，然顿兵经年，凶势沮屈，士马死伤太半，人心思归，诸部离散，正是可破之时也。
加之举城思奋，若因我之锐，乘彼之衰，往无不克。
如其持重不决，将卒气丧，日益困逼，事久变生，后虽欲用之，不可得也。
宝然之。
而卫大将军麟每沮其议，隆成列而罢者，前后数四。
宝不知麟所之，以清河王会军在近，恐麟夺会军，先据龙城，乃召隆及骠骑大将军农，谋去中山，走保龙城。
农部将谷会归说农曰：城中之人，皆涉珪、参合所杀者父兄子弟，泣血踊跃，欲与魏战，而为卫军所抑。
今闻主上当北迁，皆曰：得慕容氏一人奉而立之，以与魏战，死无所恨。
大王幸而留此，以副众望，击退魏军，抚宁畿甸，奉迎大驾，亦不失为忠臣也。
农欲杀归而惜其材力，谓之曰：必如此以望生，不如就死。
壬子，夜，宝与太子策、辽西王农、高阳王隆、长乐王盛等万余骑出赴会军，河间王熙、勃海王朗、博陵王鉴皆幼，不能出城，隆还入迎之，自为鞁乘，俱得免。
燕将王沈等隆降魏。
乐浪王惠、中书侍郎韩范、员外郎段宏、太史令刘起等帅工伎三百奔邺。
中山城中无主，百姓惶惑，东门不闭。
甲寅，尊皇太后李氏为太皇太后。
戊午，立皇后王氏。
丙辰，宝尽徙蓟中府库北趣龙城。
魏石河头引兵追之，戊午，及宝于夏谦泽。
宝不欲战，清河王会曰：臣抚教士卒，惟敌是求。
今大驾蒙尘，人思效命，而虏敢自送，众心忿愤。
兵法》曰：归师勿遏。
又曰置之死地而后生。
今我皆得之，何患不克。
若其舍去，贼必乘人，或生余变。
宝乃从之。
会整陈与魏兵战，农、隆等将南来骑冲之，魏兵大败，追奔百余里，斩首数千级。
隆又独追数十里而还，谓故吏留台治书阳璆曰：中山城中积兵数万，不得展吾意，今日之捷，令人遗恨。
因慷慨流涕。
幽、平之兵皆怀会恩，不乐属二王，请于宝曰：清河王勇略高世，臣等与之誓同生死，愿陛下与皇太子、诸王留蓟宫，臣等从王南解京师之围，还迎大驾。
宝左右皆恶会，言于宝曰：清河王不得为太子，神色甚不平。
且其才武过人，善收人心；陛下若从众请，臣恐解围之后，必有卫辄之事。
宝乃谓众曰：道通年少，才不及二王，岂可当专征之任。
且朕方自统六师，杖会以为羽翼，何可离左右也。
众不悦而退。
宝谓农、隆曰：观道通志趣，必反无疑，宜早除之。
农、隆曰：今寇敌内侮，中土纷纭，社稷之危，有如累卵。
会镇抚旧都，远赴国难，其威名之重，足以震动四邻。
逆状未彰而遽杀之，岂徒伤父子之恩，亦恐大损威望。
宝曰：会逆志已成，卿等慈恕，不忍早杀，恐一旦为变，必先害诸父，然后及吾，至时勿悔自负也。
会闻之，益惧。
夏，四月，癸酉，宝宿广都黄榆谷。
会遣其党仇尼归、吴提染干帅壮士二十余人，分道袭农、隆，杀隆于账下；农被重创，执仇尼归，逃入山中。
会遣使请诛左右佞臣，并求为太子；宝不许。
会尽收乘舆器服，以后宫分给将帅，署置百官，自称皇太子、录尚书事，引兵向龙城，以讨慕舆腾为名；丙子，顿兵城下。
丁丑，宝大赦，凡与会同谋者，皆除罪，复旧职。
论功行赏，拜将军、封侯者数百人。
辽西王农骨破见脑，宝手自裹创，仅而获济。
以农为左仆射，寻拜司空、领尚书令。
余崇出自归，宝嘉其忠，拜中坚将军，使典宿卫。
赠高阳王隆司徒，谥曰康。
宝以高云为建威将军，封夕阳公，养以为子。
仆射王国宝、建威将军王绪依附会稽王道子，纳贿穷奢，不知纪极。
恶王恭、殷仲堪，劝道子裁损其兵权；中外恟恟不安。
仲堪心然之，乃外结雍州荆史郗恢，内与从兄南蛮校尉觊、南郡相陈留江绩谋之。
觊曰：人臣当各守职分，朝廷是非，岂藩屏之所制也。
晋阳之事，不敢预闻。
仲堪固邀之，觊怒曰：吾进不敢同，退不敢异。
绩亦极言其不可。
觊恐绩及祸，于坐和解之。
绩曰：大丈夫何至以死相胁邪。
江仲元行年六十，但未获死所耳。
仲堪惮其坚正，以杨佺期代之。
朝廷闻之，征绩为御史中丞。
觊遂称疾发，辞位。
仲堪往省之，谓觊曰：兄病殊为可忧。
觊曰：我病不过身死，汝病乃当灭门。
宜深自爱，勿以我为念。
郗恢亦不肯从。
仲堪疑未决，会王恭使至，仲堪许之，恭大喜。
甲戌，恭上表罪状国宝，举兵讨之。
初，张掖卢水胡沮渠罗仇，匈奴沮渠王之後也，世为部帅。
凉王光以罗仇为尚书，从光伐西秦。
及吕延败死，罗仇弟三河太守麹粥谓罗仇曰：主上荒耄信谗，今军败将死，正其猜忌智勇之时也。
吾兄弟必不见容，与其死之无名，不若勒兵向西平。
出苕藋，奋臂一呼，凉州不足定也。
罗仇曰；诚如汝言。
然吾家世以忠孝著于西土，宁使人负我，我不忍负人也。
光果听谗，以败军之罪杀罗仇及麹粥。
罗仇弟子蒙逊，雄杰有策略，涉猎书史，以罗仇、麹粥之丧归葬；诸部多其族姻，会葬者凡万余人。
蒙逊哭谓众曰：吕王昏荒无道，多杀不辜。
吾之上世，虎视河西，今欲与诸部雪二父之耻，复上世之业，何如。
众咸称万岁。
遂结盟起兵，攻凉临松郡，拔之，屯据金山。
司徒左长史王廞，导之孙也，以母丧居吴。
燕库傉官骥入中山，与开封公详相攻。
详杀骥，尽灭库傉官氏；又杀中山尹苻谟，夷其族。
中山城无定主，民恐魏兵乘之，男女结盟，人自为战。
甲辰，魏王珪罢中山之围，就谷河间，督诸郡义租。
甲寅，以东平公仪为骠骑大将军、都督中外诸军事、兖、豫、雍、荆、徐、扬六州牧、左丞相，封卫王。
邺中官属劝范阳王德称尊号，会有自龙城来者，知燕主宝犹存，乃止。
凉王光遣太原公纂将兵击沮渠蒙逊忽谷，破之。
蒙逊逃入山中。
男成进攻建康，遣使说建康太守段业曰：吕氏政衰，权臣擅命，刑杀无常，人无容处。
业不从。
男成等推业为大都督、龙骧大将军、凉州牧、建康公，改元神玺。
六月，西秦王乾归征北河州刺史彭奚念为镇卫将军；以镇西将军屋弘破光为河州牧；定州刺史翟瑥为兴晋太守，镇枹罕。
秋，七月，慕容详杀可足浑潭。
详遣辅国将军张骧帅五千余人督租于常山，麟自丁零入骧军，潜袭中山，城门不闭，执详，斩之。
八月，丙寅朔，魏王珪徙军常山之九门。
军中大疫，人畜多死，将士皆思归。
珪问疫于诸将，对曰：在者才什四、五。
珪曰：此固天命，将若之何。
四海之民，皆可为国，在吾所以御之耳，何患无民。
群臣乃不敢言。
遣抚军大将军略阳公遵袭中山，入其郛而还。
燕以辽西王农为都督中外诸军事、大司马、录尚书事。
凉散骑常侍、太常西平郭黁，善天文数术，国人信重之。
凉王光召太原公纂使讨黁。
纂将还，诸将皆曰：段业必蹑军后，宜潜师夜发。
纂曰：业无雄才，恁城自守；若潜师夜去，适足张其气势耳。
乃遣使告业曰：郭黁作乱，吾今还都；卿能决者，可早出战。
于是引还。
业不敢出。
纂司马杨统谓其从兄桓曰：郭黁举事，必不虚发。
吾欲杀纂，推兄为主，西袭吕弘，据张掖，号令诸郡，此千载一时也。
桓怒曰：吾为吕氏臣，安享其禄，危不能救，岂可复增其难乎。
吕氏若亡，吾为弘演矣。
统至番禾，遂叛归黁。
弘，纂之弟也。
纂与西安太守石元良共击黁，大破之，乃得入姑臧。
凉人张捷、宋生等招集戎、夏三千人，反于休屠城，与黁共推凉后将军杨轨为盟主。
秦太后虵氏卒。
尚书郎李嵩上疏曰：孝治天下，先王之高事也。
秦泫氏男姚买得谋弑秦主兴，不克而死。
秦主兴入寇湖城，弘农太守陶仲山、华山太守董迈皆降之。
遂至陕城，进寇上洛，拔之。
遣姚崇寇洛阳，河南太守夏侯宗之固守金墉，崇攻之不克，乃徙流民二万余户而还。
武都氐屠飞、啖铁等据方山以叛秦，兴遣姚绍等讨之，斩飞、铁。
兴勤于政事，延纳善言，京兆杜瑾等皆以论事得显拔，天水姜龛等以儒学见尊礼，给事黄门侍郎古成诜等以文章参机密。
中山饥甚，慕容麟帅二万余人出据新市。
甲子晦，魏王珪进军攻之。
太史令晁崇曰：不吉。
珪曰：纣以甲子亡，周武不以甲子兴乎。
冬，十月，丙寅，麟退阻泒水。
甲申，魏克中山，燕公卿、尚书、将吏、士卒降者二万余人。
张骧、李沈等先尝降魏，复亡去；珪入城，皆赦之。
得燕玺缓，图书、府库珍宝以万数，班赏群臣将士有差。
追谥弟觚为秦愍王。
发慕容详冢，斩其尸；收杀觚者高霸、程同，皆夷五族，以大刃剉之。
丁亥，遣三万骑就卫王仪，将攻邺。
秦长水校尉姚珍奔西秦，西秦王乾归以女妻之。
河南鲜卑吐秣等十二部大人，皆附于秃发乌孤。
燕人有自中山至龙城者，言拓跋涉珪衰弱，司徒德完守邺城。
十一月，癸丑，燕大赦。
汉太祖高皇帝三年（丁酉公元前204年）。
冬，十月，韩信、张耳以兵数万东击赵。
赵王及成安君陈馀闻之，聚兵井陉口，号二十万。
广武君李左车说成安君曰：韩信、张耳乘胜而去国远斗，其锋不可当。
臣闻千里馈粮，士有饥色；樵苏后爨，师不宿饱。
今井陉之道，车不得方轨，骑不得成列；行数百里，其势粮食必在其后。
愿足下假臣奇兵三万人，从间路绝其辎重；足下深沟高垒勿与战。
彼前不得斗，退不得还，野无所掠，不至十日，而两将之头可致于麾下；否则必为二子所擒矣。
成安君尝自称义兵，不用诈谋奇计，曰：韩信兵少而疲，如此避而不击，则诸侯谓吾怯而轻来伐我矣。
兵法不曰陷之死地而后生，置之亡地而后存’。
韩信曰：善。
甲戌晦，日有食之。
十一月，癸卯晦，日有食之。
随何至九江，九江太宰主之，三日不得见。
随何说太宰曰：王之不见何，必以楚为强，以汉为弱也。
此臣之所以为使。
使何得见，言之而是，大王所欲闻也；言之而非，使何等二十人伏斧质九江市，足以明王倍汉而与楚也。
太宰乃言之王。
随何曰：大王与项王俱列为诸侯，北乡而臣事之者，必以楚为强，可以托国也。
楚使者在九江，舍传舍，方急责布发兵。
随何直入，坐楚使者上，曰：九江王已归汉，楚何以得发兵。
布愕然。
楚使者起。
何因说布曰：事已构，可遂杀楚使者，无使归，而疾走汉并力。
布曰：如使者教。
于是杀楚使者，因起兵而攻楚。
楚使项声、龙且攻九江，数月，龙且破九江军。
十二月，九江王至汉。
食其曰：昔汤伐桀，封其后于杞；武王伐纣，封其后于宋。
食其未行，张良从外来谒。
荀悦论曰：夫立策决胜之术，其要有三：一曰形，二曰势，三曰情。
形者，言其大体得失之数也；势者，言其临时之宜、进退之机也；情者，言其心志可否之实也。
故策同、事等而功殊者，三术不同也。
初，张耳、陈馀说陈涉以复六国，自为树党；郦生亦说汉王。
所以说者同而得失异者，陈涉之起，天下皆欲亡秦；而楚、汉之分未有所定，今天下未必欲亡项也。
陈平曰：项王骨鲠之臣亚父、钟离昩、龙且、周殷之属，不过数人耳。
夏，四月，楚围汉王于荥阳，急；汉王请和，割荥阳以西者为汉。
亚父劝羽急攻荥阳；汉王患之。
项羽使使至汉，陈平使为太牢具。
举进，见楚使，即佯惊曰：吾以为亚父使，乃项王使。
复持去，更以恶草具进楚使。
楚使归，具以报项王，项王果大疑亚父。
亚父欲急攻下荥阳城，项王不信，不肯听。
亚父闻项王疑之，乃怒曰：天下事大定矣，君王自为之，愿请骸骨。
归，未至彭城，疽发背而死。
五月，将军纪信言于汉王曰：事急矣。
汉王出荥阳，至成皋，入关，收兵欲复东。
辕生说汉王曰：汉与楚相距荥阳数岁，汉常困。
汉王之败彭城，解而西也，彭越皆亡其所下城，独将其兵北居河上，常往来为汉游兵击楚，绝其后粮。
是月，彭越渡睢，与项声、薛公战下邳，破，杀薛公。
羽乃使终公守成皋，而自东击彭越。
汉王引兵北，击破终公，复军成皋。
秋，七月，有星孛于大角。
临江王龙薨，子尉嗣。
汉王得韩信军，复大振。
八月，引兵临河，南乡，军小脩武，欲复与楚战。
郎中郑忠说止汉王，使高垒深堑勿与战。
汉王听其计，使将军刘贾、卢绾将卒二万人，骑数百，度白马津，入楚地，佐彭越，烧楚积聚，以破其业，无以给项王军食而已。
楚兵击刘贾，贾辄坚壁不肯与战，而与彭越相保。
彭越攻徇梁地，下睢阳、外黄等十七城。
九月，项王谓大司马曹咎曰：谨守成皋。
即汉王欲挑战，慎勿与战，勿令得东而已。
我十五日必定梁地，复从将军。
羽引兵东行，击陈留、外黄、睢阳等城，皆下之。
王曰：不知也。
郦生曰：归汉。
韩信引兵东，未度平原，闻郦食其已说下齐，欲止。
辨士蒯彻说信曰：将军受诏击齐，而汉独发间使下齐，宁有诏止将军乎。
何以得毋行也。
且郦生，一士，伏轼掉三寸之舌，下齐七十馀城，将军以数万众，岁馀乃下赵五十馀城。
为将数岁，反不如一竖儒之功乎。
于是信然之，遂渡河。
汉太祖高皇帝四年（戊戌公元前203年）。
楚大司马咎守成皋，汉数挑战，楚军不出。
项王谓汉王曰：天下匈匈数岁者，徒以吾两人耳。
愿与汉王挑战，决雌雄，毋徒苦天下之民父子为也。
汉王笑谢曰；吾宁斗智，不能斗力。
项王三令壮士出挑战，汉有善骑射者楼烦辄射杀之。
项王大怒，乃自被甲持戟挑战。
楼烦欲射之，项王瞋目叱之，楼烦目不敢视，手不敢发，遂走还入壁，不敢复出。
汉王使人间问之，乃项王也，汉王大惊。
于是项王乃即汉王，相与临广武间而语。
羽欲与汉王独身挑战。
汉王数羽曰：羽负约，王我于蜀、汉，罪一；矫杀卿子冠军，罪二；救赵不还报，而擅劫诸侯兵入关，罪三；烧秦宫室，掘始皇帝冢，收私其财，罪四；杀秦降王子婴，罪五；诈坑秦子弟新安二十万，罪六；王诸将善地而徙逐故主，罪七；出逐义帝彭城，自都之，夺韩王地，并王梁、楚，多自与，罪八；使人阴杀义帝江南，罪九；为政不平，王约不信，天下所不容，大逆无道，罪十也。
吾以义兵从诸侯诛残贼，使刑馀罪人击公，何苦乃与公挑战。
羽大怒，伏弩射中汉王。
汉王伤胸，乃扪足曰：虏中吾指。
汉王病创卧，张良强请汉王起行劳军，以安士卒，毋令楚乘胜。
汉王出行军，疾甚，因驰入成皋。
韩信已定临淄，遂东追齐王。
项王使龙且将兵，号二十万，以救齐，与齐王合军高密。
客或说龙且曰：汉兵远斗穷战，其锋不可当。
十一月，齐、楚与汉夹潍水而陈。
韩信夜令人为万馀囊，满盛沙，壅水上流；引军半渡击龙且，佯不胜，还走。
龙且果喜曰：固知信怯也。
遂追信。
信使人决壅囊，水大至，龙且军太半不得渡。
即急击杀龙且，水东军散走，齐王广亡去。
信遂追北至成阳，虏齐王广。
汉将灌婴追得齐守相田光，进至博阳。
田横闻齐王死，自立为齐王，还击婴，婴败横军于嬴下。
田横亡走梁，归彭越。
婴进击齐将田吸于千乘，曹参击田既于胶东，皆杀之，尽定齐地。
立张耳为赵王。
汉王疾愈，西入关。
至栎阳，枭故塞王欣头栎阳市。
留四日，复如军，军广武。
韩信使人言汉王曰：齐伪诈多变，反覆之国也；南边楚。
请为假王以镇之。
汉王发书，大怒，骂曰：吾困于此，旦暮望若来佐我，乃欲自立为王。
张良、陈平蹑汉王足，因附耳语曰：汉方不利，宁能禁信之自王乎。
不如因而立之，善遇，使自为守。
不然，变生。
汉王亦悟，因复骂曰：大丈夫定诸侯，即为真王耳，何以假为。
春，二月，遣张良操印立韩信为齐王，征其兵击楚。
秋，七月，立黥布为淮南王。
八月，北貉燕人来致枭骑助汉。
汉王下令：军士不幸死者，吏为衣衾棺敛，转送其家。
四方归心焉。
是岁，以中尉周昌为御史大夫。
昌，苛从弟也。
项羽自知少助；食尽，韩信又进兵击楚，羽患之。
汉遣侯公说羽请太公。
羽乃与汉约，中分天下，割洪沟以西为汉，以东为楚。
九月，楚归太公、吕后，引兵解而东归。
汉王欲西归，张良、陈平说曰：汉有天下太半，而诸侯皆附；楚兵疲食尽，此天亡之时也。
今释弗击，此所谓养虎自遗患也。
汉王从之。
晋安皇帝隆安二年（戊戌公元398年）。
春，正月，燕范阳王德自邺帅户四万南徙滑台。
赵王麟上尊号于德，德用兄垂故事，称燕王，改永康三年为元年，以统府行帝制，置百官。
以赵王麟为司空、领尚书令，慕容法为中军将军，慕舆拔为尚书左仆射，丁通为右仆射。
麟复谋反，德杀之。
庚子，魏王珪自中山南巡至高邑，得王永之子宪，喜曰：王景略之孙也。
以为本州中正，领选曹事，兼掌门下。
至邺，置行台，以龙骧将军日南公和跋为尚书，与左丞贾彝帅吏兵五千人镇邺。
珪自邺还中山，将北归，发卒万人治直道，自望都凿恒岭至代五百余里。
珪恐已既去，山东有变，复置行台于中山，命卫王仪镇之；以抚军大将军略阳公遵为尚书左仆射，镇勃海之合口。
辛酉，魏王珪发中山，徙山东六州吏民杂夷十余万口以实代。
博陵、勃海、章武群盗并起，略阳公遵等讨平之。
广川太守贺赖卢，性豪健，耻居冀州刺史王辅之下，袭辅，杀之，驱勒守兵，掠阳平、顿丘诸郡，南渡河，奔南燕。
南燕王德以赖卢为并州刺史，封广宁王。
西秦王乾归遣乞伏益州攻凉支阳、鹯武、允吾三城，克之，虏万余人而去。
燕主宝还龙城宫，诏诸军就顿，不听罢散，文武将士皆以家属随驾。
辽西王农、长乐王盛切谏，以为：兵疲力弱，魏新得志，未可与敌，宜且养兵观衅。
宝将从之，抚军将军慕舆腾曰：百姓可与乐成，难与图始。
今师众已集，宜独决圣心，乘机进取，不宜广采异同以沮大计。
宝乃曰：吾计决矣，敢谏者斩。
二月，乙亥，宝出就顿，留盛统后事。
己卯，燕军发龙城，慕舆腾为前军，司空农为中军，宝为后军，相去各一顿，连营百里。
壬午，宝至乙连，长上段速骨、宋赤眉等因众心之惮征役，遂作乱。
速骨等皆高阳王隆旧队，共逼立隆子高阳王崇为主，杀乐浪威王宙、中牟熙公段谊及宗室诸王。
癸未，宝、农引兵还趣大营，讨速骨等。
会稽王道子忌王、殷之逼，以谯王尚之及弟休之有才略，引为腹心。
道子从之，以甚司马王愉为江州刺史，都督江州及豫州之四郡军事，用为形援，日夜与尚之谋议，以伺四方之隙。
魏王珪如繁畤宫，给新徙民田及牛。
珪畋于白登山，见熊将数子，谓冠军将军于栗磾曰：卿名勇健，能搏此乎。
对曰：兽贱人贵，若搏而不胜，岂不虚毙一壮士乎。
乃驱致珪前，尽射而获之。
珪顾谢之。
秀容川酋长尔朱羽健从珪攻晋阳、中山有功，拜散骑常侍，环其所居，割地三百里以封之。
柔然数侵魏边，尚书中兵郎李先请击之。
珪从之，大破柔然而还。
杨轨以其司马郭纬为西平相，帅上骑二万北赴郭黁。
秃发乌孤遣其弟车骑将军傉檀帅骑一万助轨。
轨至姑臧，营于城北。
燕尚书顿丘王兰汗阴与段速骨等通谋，引兵营东城之东。
城中留守兵至少，长乐王盛徙内近城之民，得丁夫万余，乘城以御之。
速骨等同谋才百余人，余皆为所驱胁，莫有斗志。
三月，甲午，速骨等将攻城，辽西桓烈王农恐不能守，且为兰汗所诱，夜，潜出赴之，冀以自全。
明旦，速骨等攻城，城上拒战甚力，速骨之众死者以百数。
速骨乃将农循城，农素有忠节威名，城中之众恃以为强，忽见在城下，无不惊愕丧气，遂皆逃溃。
速骨入城，纵兵杀掠，死者狼籍。
宝、盛与慕舆腾、余崇、张真、李旱、赵恩等轻骑南走。
速骨幽农于殿内。
长上阿交罗，速骨之谋主也，以高阳王崇幼弱，更欲立农。
崇亲信鬷让、出力犍等闻之，丁酉，杀罗及农。
速骨即为之诛让等。
农故吏左卫将军宇文拔亡奔辽西。
魏王珪召见王仪入辅，以略阳公遵代镇中山。
夏，四月，壬戌，以征虏将军穆崇为太尉，安南将军长孙嵩为司徒。
燕主宝从间道过邺，邺人请留，宝不许。
南至黎阳，伏于河西，遣中黄门令赵思告北地王钟曰：上以二月得丞相表，即时南征，至乙连，会长上作乱，失据来此。
王亟白丞相奉迎。
钟，德之从弟也，首劝德称尊号，闻而恶之，执思付狱，以状白南燕王德。
德谓群下曰：卿等以社稷大计，劝吾摄政；吾亦以嗣帝播越，民神乏主，故权顺群议以系众心。
今天方悔祸，嗣帝得还，吾将具法驾奉迎，谢罪行阙，何如。
黄门侍郎张华曰：今天下大乱，非雄才无以宁济群生。
嗣帝暗懦，不能绍隆先统。
陛下若蹈匹夫之节，舍天授之业，威权一去，身首不保，况社稷其得血食乎。
慕舆护曰：嗣帝不达时宜，委弃国都，自取败亡，不堪多难，亦已明矣。
昔蒯聩出奔，卫辄不纳，《春秋》是之。
以子拒父犹可，况以父拒子乎。
今赵思之言，未明虚实，臣请为陛下驰往诇之。
德流涕遣之。
宝遣扶风忠公慕舆腾与长乐王盛收兵冀州，盛以腾素暴横，为民所怨，乃杀之。
丁亥，宝至索莫汗陉，去龙城四十里，城中皆喜。
凉太原公纂将兵击杨轨，郭黁救之，纂败还。
段业使沮渠蒙逊攻西郡，执太守吕纯以归。
纯，光之弟子也。
于是晋昌太守王德、敦煌太守赵郡孟敏皆以郡降业。
业封蒙逊为临池侯，以德为酒泉太守，敏为沙州刺史。
六月，丙子，魏王珪命群臣议国号。
凉常山公弘镇张掖，段业使沮渠男成及王德攻之；光使太原公纂将兵迎之。
李旱、卫双、刘忠、张豪、张真，皆盛素所厚也，而穆引以为腹心，旱、双得出入至盛所，潜与盛结谋。
辛亥，告于太庙，令曰：赖五祖之休，文武之力，宗庙社稷幽而复显。
不独孤以眇眇之身免不同天之责，凡在臣民皆得明目当世。
因大赦，改元建平。
盛谦不敢称尊号，以长乐王摄行统制。
诸王皆降称公，以东阳公根为尚书左仆射，卫伦、阳璆、鲁恭、王腾为尚书，悦真为侍中，阳哲为中书监，张通为中领军，自余文武各复旧位。
改谥宝曰惠闵皇帝，庙号烈宗。
魏王珪迁都平城，始营宫室，建宗庙，立社稷。
宗庙岁五祭，用分、至及腊。
桓玄求为广州。
会稽王道子忌玄，不欲使居荆州，因其所欲，以玄为督交、广二州军事、广州刺史；玄受命而不行。
司马刘牢之谏曰：将军，国之元舅；会稽王，天子叔父也。
道子使人说楷曰；昔我一卿，恩如骨肉，帐中之饮，结带之言，可谓亲矣。
卿今弃旧交，结新援，忘王恭畴昔陵侮之耻乎。
若欲委体而臣之，使恭得志，必以卿为反覆之人，安肯深相亲信。
首身且不可保，况富贵乎。
楷怒曰：王恭昔赴山陵，相王忧惧无计，我知事急，寻勒兵而至，恭不敢发。
去年之事，我亦俟命而动。
我事相王，无相负者。
相王不能拒恭，反杀国宝及绪，自尔已来，谁敢复为相王尽力者。
庾楷实不能以百口助人屠灭。
时楷已应恭檄，正征士马。
信返，朝廷忧惧，内外戒严。
会稽世子元显言于道子曰：前不讨王恭，故有今日之难。
今若复从其欲，则太宰之祸至矣。
道子不知所为，悉以事委元显，日饮醇酒而已。
元显聪警，皮涉文义，志气果锐，以安危为己任。
附会之者，谓元显神武，有明帝之风。
殷仲堪闻恭举兵，自以去岁后期，乃勒兵趣发。
仲堪素不习为将，悉以军事委南郡相杨佺期兄弟，使佺期帅舟师五千为前锋，桓玄次之，仲堪帅兵二万，相继而下。
佺期自以其先汉太尉震至父亮，九世皆以才德著名，矜其门地，谓江左莫及。
有以比王珣者，佺期犹恚恨。
而时流以其晚过江，婚宦失类，佺期及兄广、弟思平、从弟孜敬皆粗犷，每排抑之。
佺期常慷慨切齿，欲因事际以逞其志，故亦赞成仲堪之谋。
八月，佺期、玄奄至湓口。
王愉无备，惶遽奔临川，玄遣偏军追获之。
燕以河间公熙为侍中、车骑大将军、中领军、司隶校尉，城阳公元为卫将军。
元，宝之子也。
又以刘忠为左将军，张豪为后将军，并赐姓慕容氏。
李旱为中常侍、辅国将军，卫双为前将军，张顺为镇西将军、昌黎尹，张真为右将军；皆封公。
宁朔将国邓启方、南阳太守闾丘羡将兵二万击南燕，与南燕中军将国法、抚军将军和战于管城，启方等兵败，单骑走免。
魏王珪命有司正封畿，标道里，平权衡，审度量；遣使循行郡国，举奏守宰不法者，亲考察黜陟之。
九月，辛卯，加会稽王道子黄钺，以世子元显为征讨都督，遣卫将军王珣、右将军谢琰将兵讨王恭，谯王尚之将兵讨庾楷。
乙未，燕以东阳公根为尚书令，张通为左仆射，卫伦为右仆射，慕容豪为幽州刺史，镇肥如。
己亥，谯王尚之大破庾楷于牛渚，楷单骑奔桓玄。
会稽王道子以尚之为豫州刺史，弟恢之为骠骑司马、丹阳尹，允之为吴国内史，休之为襄城太守，各拥兵马以为己援。
俄而杨佺期、桓玄至石头，殷仲堪至芜湖。
元显自竹里驰还京师，遣丹阳尹王恺等发京邑士民数万人据石头以拒之。
佺期、玄等上表理王恭，求诛刘牢之。
牢之帅北府之众驰赴京师，军于新亭。
佺期、玄见之失色，回军蔡洲。
朝廷未知西军虚实，仲堪等拥众数万，充斥郊畿，内外忧逼。
张骧子超收合三千余家据南皮，自号乌桓王，抄掠诸郡。
魏王珪命庾岳讨之。
杨轨屯廉川，收集夷、夏，众至万余。
王乞基谓轨曰：秃发氏才高而兵盛，且乞基之主也，不如归之。
轨乃遣使降于西平王乌孤。
轨寻为羌酋梁饥所败，西奔𠏡海，袭乙弗鲜卑而据其地。
乌孤谓群臣曰：杨轨、王乞基归诚于我，卿等不速救，使为羌人所覆，孤甚愧之。
平西将军浑屯曰：梁饥无经远大略，可一战擒也。
饥进攻西平，西平人田玄明执太守郭幸而代之，以拒饥，遣子为质于乌孤。
西秦王乾是遣秦州牧益州、武卫将军慕兀、冠军将军翟瑁帅骑二万伐吐谷浑。
大赦。
殷仲堪得诏书，大怒，趣桓玄、杨佺期进军。
佺期部将刘系帅二千人先归。
西秦乞伏益州与吐谷浑王视罴战于度周川，视罴大败，走保白兰山，遣子宕岂为质于西秦以请和，西秦王乾归以宗女妻之。
凉建武将军李鸾以兴城降于秃发乌孤。
十一月，以琅邪王德文为卫将军、开府仪同三司，征虏将军元显为中领军，领军将军王雅为尚书左仆射。
辛亥，魏王珪命尚书吏部郎邓渊立官制，协音律，仪曹郎清河董谧制礼仪，三公郎王德定律令，太史令晁崇考天象，吏部尚书崔宏总而裁之，以为永式。
杨轨、王气基帅户数千自归于西平王乌孤。
十二月，己丑，魏王珪即皇帝位，大赦，改元天兴。
己亥，燕幽州刺史慕容豪、尚书左仆射张通、昌黎尹张顺坐谋反诛。
初，琅邪人孙泰学妖术于钱唐杜子恭，士民多奉之。
西平王秃发乌孤更称武威王。
晋安皇帝隆安三年（己亥公元399年）。
春，正月，辛酉，大赦。
庚午，魏主珪北巡，分命大将军常山王遵等三军东道出长川，镇北将军高凉王乐真等七军从西道出牛川，珪自将大军从中道出駮髯水以袭高车。
壬午，燕右将军张真、城门校尉和翰坐谋反，诛。
癸未，燕大赦，改元长乐。
燕主盛每十日一自决狱，不加拷掠，多得其情。
武威王乌孤徙治乐都，以其弟西平公利鹿孤镇安夷，广武公傉檀镇西平，叔父素渥镇湟河，若留镇浇河，从弟替引镇岭南，洛回镇廉川，从叔吐若留镇浩亹；夷、夏俊杰，随才授任，内居显位，外典郡县，咸得其宜。
乌孤谓群臣曰：陇右、河西，本数郡之地，遭乱，分裂至十余国，吕氏、乞伏氏、段氏最强。
杨统曰：乞伏氏本吾之部落，终当服从。
二月，丁亥朔，魏军大破高车二十余部，获七万余口，马三十余万匹，牛羊百四十余万头。
卫王仪别将三万骑绝漠千余里，破其七部，获二万余口，马五万余匹，牛羊二万余头。
高车诸部大震。
庚戌，魏征虏将军庾岳破张超于勃海，斩之。
段业即凉王位，改元天玺。
以沮渠蒙逊为尚书左丞，梁中庸为右丞。
甲子，珪分尚书三十六曹及外署，凡置三百六十曹，令八部大夫主之。
吏部尚书崔宏通署三十六曹，如令、仆统事。
置五经博士，增国子太学生员合三千人。
珪问博士李先曰：天下何物最善，可以益人神智。
对曰：莫若书籍。
珪曰：书籍凡有几何，如何可集。
对曰：自书契以来，世有滋益，以至于今，不可胜计。
苟人主所好，何忧不集。
珪从之，命郡县大索书籍，悉送平城。
初，秦王登之弟广帅众三千依南燕王德，德以为冠军将军，处之乞活堡。
会荧惑守东井，或言秦当复兴，广乃自称为秦王，击南燕北地王钟，破之。
是时，滑台孤弱，土无十城，众不过一万，钟既败，附德者多去德而附广。
德乃留鲁阳王和守滑台，自帅众讨广，斩之。
燕主宝之至黎阳也，鲁阳王和长史李辨劝和纳之，和不从。
南燕右卫将军慕容云斩李辨，帅将士家属二万余口出滑台赴德。
丙子，魏主珪遣建义将军庾真、越骑校尉奚斤击库狄、宥连、侯莫陈三部，皆破之，追奔至大峨谷，置戍而还。
己卯，追尊帝所生母陈夫人为德皇太后。
夏，四月，鲜卑叠掘河内帅户五千降于西秦。
西秦王乾归以河内为叠掘都统，以宗女妻之。
甲午，燕大赦。
燕散骑常侍余超、左将军高和等坐谋反，诛。
凉太子绍、太原公纂将兵伐北凉，北凉王业求救于武威王乌孤，乌孤遣骠骑大将军利鹿孤及杨轨救之。
业将战，沮渠蒙逊谏曰：杨轨恃鲜卑之强，有窥窬之志，绍、纂深入，置兵死地，不可敌也。
今不战则有泰山之安，战则有累卵之危。
业从之，案兵不战。
绍、纂引兵归。
六月，乌孤以利鹿孤为凉州牧，镇西平，召车骑大将军傉檀入录府国事。
魏前河间太守范阳卢溥帅其部曲数千家，就食渔阳，遂据有数郡。
秋，七月，己未，燕主盛遣使拜溥幽州刺史。
辛酉，燕主盛下诏曰：法例律，公侯有罪，得以金帛赎，此不足以惩恶而利于王府，甚无谓也。
自今皆令立功以自赎，勿复输金帛。
西秦丞相南川宣公出连乞都卒。
秦齐公崇、镇东将军杨佛嵩寇洛阳，河南太守陇西辛恭靖婴城固守。
雍州刺史杨佺期遣使求救于魏常山王遵，魏主珪以散骑侍郎西河张济为遵从事中郎以报之。
佺期问于济曰：魏之伐中山，戎士几何。
济曰：四十余万”。
佺期曰：以魏之强，小羌不足灭也。
且晋之与魏，本为一家，今既结好，义无所隐。
此间兵弱粮寡，洛阳之救，恃魏而已。
若其保全，必有厚报；若其不守，与其使羌得之，不若使魏得之。
济还报。
八月，珪遣太尉穆崇将六万骑往救之。
初，魏奋武将军张袞以才谋为魏主珪所信重，委以腹心。
珪问中州士人于袞，袞荐卢溥及崔逞，珪皆用之。
珪围中山，久未下，军食乏，问计于群臣。
逞为御史中丞，对曰：桑椹可以佐粮。
飞鸮食椹而改音，诗人所称也。
珪虽用其言，听民以椹当租，然以逞为侮慢，心衔之。
秦人寇襄阳，雍州刺史郗恢以书求救于魏常山王遵曰：览兄虎步中原。
珪以恢无君臣之礼，命袞及逞为复书，必贬其主。
兖、逞谓帝为贵主，珪怒曰：命汝贬之，而谓之贵主’，何如贤兄’也。
逞之降魏也，以天下方乱，恐我复遗种，使其妻张氏与四子留冀州，逞独与幼子赜诣平城，所留妻子遂奔南燕。
珪并以是责逞，赐逞死。
卢溥受燕爵命，侵掠魏郡县，杀魏幽州刺史封沓干。
珪谓袞所举皆非其人，黜袞为尚书令史。
袞乃阖门不通人事，惟手校经籍，岁余而终。
燕主宝之败也，中书令、民部尚书封懿降于魏。
珪以懿为给事黄门侍郎、都坐大官。
珪问懿以燕氏旧事，懿应对疏慢，亦坐废于家。
南燕王德遣使说幽州刺史辟闾浑，欲下之，浑不从。
燕李旱行至建安，燕主盛急召之，君臣莫测其故。
九月，辛未，复遣之。
李朗闻其家被诛，拥二千余户以自固；及闻旱还，谓有内变，不复设备，留其子养守令支，自迎魏师于北平。
壬子，旱袭令支，克之，遣广威将军孟广平追及朗于无终，斩之。
冬，十月，甲午，燕中卫将军卫双有罪，赐死。
魏主珪以穆崇为豫州刺史，镇野王。
会稽内史王凝之，羲之之子也，世奉天师道，不出兵，亦不设备，日于道室稽颡跪咒。
官属请出兵讨恩，凝之曰：我已请大道，借鬼兵守诸津要，各数万，贼不足忧也。
吴国内史桓谦、临海太守新秦王崇、义兴太守魏隐皆弃郡走。
于是会稽谢鍼，吴郡陆瓌、吴兴丘尪、义兴许充之、临海周胄、永嘉张永等及东阳、新安凡八郡人，一时起兵，杀长吏以应恩，旬日之中，众数十万。
恩据会稽，自称征东将军，逼人士为官属，号其党曰长生人”，民有不与之同者，戮及婴孩，死者什七、八。
醢诸县令以食其妻子，不肯食者，辄支解之。
所过掠财物，烧邑屋，焚仓廪，刊木，堙井，相帅聚于会稽；妇人有婴儿不能去者，投于水中，曰：贺汝先登仙堂，我当寻后就汝。
恩表会稽王道子及世子元显之罪，请诛之。
自帝即位以来，内外乖异，石头以南皆为荆、江所据，以西皆豫州所专，京口及江北皆刘牢之及广陵相同雅之所制，朝廷所行，惟三吴而已。
西秦以金城太守辛静为右丞相。
十二月，甲午，燕燕郡太守高湖帅户三千降魏。
湖，泰之子也。
丙午，燕主盛封弟渊为章武公，虔为博陵公，子定为辽西公。
丁未，燕太后段氏卒，谥曰惠德皇后。
初，恩闻八郡响应，谓其属曰：天下无复事矣，当与诸君朝服至建康。
既而闻牢之临江，曰：我割浙江以东，不失作句践。
戊申，牢之引兵济江，恩闻之，曰：孤不羞走。
遂驱男女二十余万口东走，多弃宝物、子女于道，官军竞取之，恩由是得脱，复逃入海岛。
高素破恩党于山阴，斩恩所署吴郡太守陆瑰、吴兴太守丘尪、余姚令吴兴沈穆夫。
以元显录尚书事。
殷仲堪恐桓玄跋扈，乃与杨佺期结昏为援。
佺期勒兵建牙，声云援洛，欲与仲堪共袭玄。
仲堪虽外结佺期而内疑其心，苦止之；犹虎弗能禁，遣从弟遹屯于北境，以遏佺期。
佺期既不能独举，又不测仲堪本意，乃解兵。
仲堪遣殷遹帅水军七千至西江口，玄使郭铨、苻宏击之，遹等败走。
仲堪出奔酂城。
佺期弟思平、从弟尚保、孜敬逃入蛮中。
仲堪闻佺期死，将数百人将奔长安，至冠军城，该追获之，还至柞溪，逼令自杀，并杀殷道护。
弘密遣尚书姜纪谓纂曰：主上暗弱，未堪多难。
纂惮弘兵强，以位让弘。
弘曰：弘以绍弟也，而承大统，众心不顺，是以违先帝遗命而废之，惭负黄泉。
今复逾兄而立，岂弘之本志乎。
纂乃使弘出告众曰：先帝临终，受诏如此。
群臣皆曰：苟社稷有主，谁敢违者。
纂遂即天王位。
大赦，改元咸宁，谥光曰懿武皇帝，庙号太祖；谥绍曰隐王。
以弘为大都督、督中外诸军事、大司马、车骑大将军、司隶校尉、录尚书事，改封番禾郡公。
是岁，燕主盛以河间公熙为都督中外诸军事、尚书左仆射，领中领军。
晋安皇帝隆安四年（庚子公元400年）。
春，正月，壬子朔，燕主盛大赦，自贬号为庶人天王。
乙亥，大赦。
西秦王乾归迁都苑川。
秃发利鹿孤大赦，改元建和。
高句丽王安事燕礼慢；二月，丙申，燕王盛自将兵三万袭之，以骠骑大将国熙为前锋，拔新城、南苏二城，开境七百余里，徙五千余户而还。
熙勇冠诸将，盛曰：叔父雄果，有世祖之风，但弘略不如耳。
桓玄既克荆、雍，表求领荆、江二州。
诏以玄为都督荆、司、雍、秦、染、益、宁七州诸军事、荆州刺史，以中护军桓脩为江州刺史。
玄上疏固求江州，于是进玄督八州及扬、豫八部诸军事，复领江州刺史。
玄辄以兄伟为雍州刺史，朝廷不能违。
又以从子振为淮南太守。
凉王纂以大司马弘功高地逼，忌之。
纂纵兵大掠，悉以东苑妇女赏军，弘之妻子亦在中。
弘将奔秃发利鹿孤，道过广武，诣吕方。
纂立妃杨氏为后，以后父桓为尚书左仆射、凉都尹。
辛卯，燕襄平令段登等谋反，诛。
凉王纂将伐武威王利鹿孤，中书令杨颖谏曰：利鹿孤上下用命，国未有衅，不可伐也。
初，陇西李暠好文学，有令名。
右卫将军敦煌索嗣言一业曰：李暠不可使处敦煌。
吐谷浑视罴卒，世子树洛干方九岁，弟乌纥堤立。
乌纥堤懦弱荒淫，不能治国；念氏专制国事，有胆智，国人畏服之。
丙寅，卫将军东亭献侯王珣卒。
己巳，魏主珪东如涿鹿，西如马邑，观灅源。
谢琰以资望镇会稽，不能绥怀，又不为武备。
诸将咸谏曰：贼近在海浦，伺人形便，宜开其自新之路。
琰不从，曰：苻坚之众百万，尚送死淮南；孙恩小贼，败死入海，何能复出。
若其果出，是天欲杀之也。
既而恩寇浃口，入余姚，破上虞。
进及邢浦，琰遣参军刘宣之击破之，恩退走。
少日，复寇邢浦，官军失利，恩乘胜径进。
己卯，至会稽。
琰尚未食，曰：要当先灭此贼而后食。
因跨马出战，兵败，为帐下都督张猛所杀。
吴兴太守庾桓恐郡民复应恩，杀男女数千人。
恩转寇临海。
朝廷大震，遣冠军将军桓不才、辅国将军孙无终、宁朔将军高雅之拒之。
秦征西大将军陇西公硕德将兵五千伐西秦，入自南安峡。
西秦王乾归帅诸将拒之，军于陇西。
杨轨、田玄明谋杀武威王利鹿孤，利鹿孤杀之。
六月，庚辰朔，日有食之。
以琅邪王师何澄为尚书左仆射。
澄，准之子也。
甲子，燕大赦。
秋，七月，壬子，太皇太后李氏崩。
丁卯，大赦。
西秦王乾归使武卫将军慕兀等屯守，秦军樵采路绝，秦王兴潜引兵救之。
丁亥，尚书左仆射王雅卒。
九月，癸丑，地震。
冬，十一月，高雅之与孙恩战于余姚，雅之败，走山阴，死者什七、八。
诏以刘牢之都督会稽等五郡，帅众击恩，恩走入海。
牢之东屯上虞，使刘裕戍句章。
吴国内史袁崧筑沪渎垒以备恩。
崧，乔之孙也。
会稽世子无显求领徐州，诏以元显为开府仪同三司、都督扬、豫、徐、兖、青、幽、冀、并、荆、江、司、雍、梁、益、交、广十六州诸军事、领徐州刺史，封其子彦玮为东海王。
乞伏乾归至长安，秦王兴以为都督河南诸军事、河州刺史、归义侯。
秦王兴遣晋将刘嵩等二百余人来归。
北凉晋昌太守唐瑶叛，移檄六郡，推李暠为冠军大将军、沙州刺史、凉公、领敦煌太守。
暠赦其境内，改元庚子。
以瑶为征东将军，郭谦为军谘祭酒，索仙为左长史，张邈为右长史，尹建兴为左司马，张体顺为右司马。
遣从事中郎宋繇东伐凉兴，并击玉门已西诸城，皆下之。
酒泉太守王德亦叛北凉，自称河州刺史。
北凉王业使沮渠蒙逊讨之。
十二月，戊寅，有星孛于天津。
会稽世子元显以星变解录尚书事，复加尚书令。
吏部尚书车胤以元显骄恣，白会稽王道子，请禁抑之。
元显闻而未察，以问道子曰：车武子屏人言及何事。
道子弗答。
固问之，道子怒曰：尔欲幽我，不令我与朝士语耶。
元显出，谓其徒曰；车胤间我父子。
密遣人责之。
胤惧，自杀。
壬辰，燕主盛立燕台，统诸部杂夷。
仪曹郎董谧献《服饵仙经》，珪置仙人博士，立仙坊，煮炼百药，封西山以供薪蒸。
珪常以燕主垂诸子分据势要，使权柄下移，遂至败亡，深非之。
博士公孙表希旨，上《韩非》书，劝珪以法制御下。
左将军李粟性简慢，常对珪舒放不肃，咳唾任情；珪积其宿过，遂诛之，群下震栗。
丁酉，燕王盛尊献庄后丁氏为皇太后，立辽西公定为皇太子。
是岁，南燕王德即皇帝位于广固，大赦，改元建平。
晋安皇帝隆安五年（辛丑公元401年）。
春，正月，武威王利鹿孤欲称帝，群臣皆劝之。
安国将军鍮勿仑曰：吾国自上世以来，被发左衽，无冠带之饰，逐水草迁徙，无城郭室庐，故能雄视沙漠，抗衡中夏。
今举大号，诚顺民心。
然建都立邑，难以避患，储畜仓库，启敌人心。
不如处晋民于城郭，劝课农桑以供资储，帅国人以习战射。
邻国弱则乘之，强则避之，此久长之良策也。
且虚名无实，徒足为世之质的，将安用之。
利鹿孤曰：安国之言是也。
乃更称河西王，以广武公傉檀为都督中外诸军事、凉州牧、录尚书事。
二月，丙子，孙恩出浃口，攻句章，不能拔。
刘牢之击之，恩复走入海。
秦王兴使乞伏乾归还镇苑川，尽以其故部众配之。
凉王纂嗜酒好猎，太常杨颖谏曰：陛下应天受命，当以道守之。
今疆宇日蹙，崎岖二岭之间，陛下不兢兢夕惕以恢弘先业，而沈湎游畋，不以国家为事，臣窃危之。
纂逊辞谢之，然犹不悛。
番禾太守吕超擅击鲜卑思盘，思盘遣其弟乞珍诉于纂，纂命超及思盘皆入朝。
纂叔父巴西公佗、弟陇西公纬皆在北城。
纂后杨氏将出宫，超恐其挟珍宝，命索之。
杨氏曰：尔兄弟不义，手刃相屠。
我旦夕死人，安用宝为。
超又问玉玺所在，杨氏曰：已毁之矣。
后有美色，超将纳之，谓其父右仆射桓曰：后若自杀，祸及卿宗。
桓以告杨氏。
杨氏曰：大人卖女与氐以图富贵，一之谓甚，其可再乎。
遂自杀，谥曰穆后。
桓奔河西王利鹿孤，利鹿孤以为左司马。
海盐令鲍陋遣子嗣之帅吴兵一千，请为前驱。
裕曰：贼兵甚精，吴人不习战，若前驱失利，必败我军；可在后为声势。
嗣之不从。
裕乃多伏旗鼓，前驱既交，诸伏皆出。
裕举旗鸣鼓，贼以为四面有军，乃退。
嗣之追之，战没。
裕且战且退，所领死伤且尽，至向战处，令左右脱取死人衣以示闲暇。
贼疑之，不敢逼。
裕大呼更战，贼惧而退，裕乃引归。
河西王利鹿孤伐凉，与凉王隆战，大破之，徙二千余户而归。
夏，四月，辛卯，魏人罢邺行台，以所统六郡置相州，以庾岳为刺史。
乞伏乾归至苑川，以边芮为长名，王松寿为司马，公卿、将帅皆降为僚佐偏裨。
蒙逊与男成约同祭兰门山，而阴使司马许咸告业曰：男成欲以取假日为乱。
若求祭兰门山，臣言验矣。
至期，果然。
业收男成，赐死。
男成曰：蒙逊先与臣谋反，臣以兄弟之故。
隐而不言。
今以臣在，恐部众不从，故约臣祭山而返诬臣，其意欲王之杀臣也。
乞诈言臣死，暴臣罪恶，蒙逊必反；臣然后奉王命而讨之，无不克矣。
业不听，杀之。
蒙逊泣告众曰：男成忠于段王，而段王无故枉杀之，诸君能为报仇乎。
且始者共立段王，欲以安众耳，今州土纷乱，非段王所能济也。
男成素得众心，众皆愤泣争奋，比至氐池，众逾一万。
镇军将军臧莫孩帅所部降之，羌、胡多起兵应蒙逊者。
蒙逊进壁侯坞。
业，儒素长者，无他权略，威禁不行，群下擅命；尤信卜筮、巫觋，故至于败。
沮渠男成之弟富占、将军俱傫帅户五百降于河西王利鹿孤。
傫，石子之子也。
孙恩陷沪渎，杀吴国内史袁崧，死者四千人。
梁中庸等共推沮渠蒙逊为大都督、大将军、凉州牧、张掖公，赦其境内，改元永安。
蒙逊署从兄伏奴为张掖太守、和平侯，弟挐为建忠将军、都谷侯，田昂为西郡太守，臧莫孩为辅国将军，房晷、梁中庸为左右长史，张骘、谢正礼为左右司马。
擢任贤才，文武咸悦。
河西王利鹿孤命群臣极言得失。
西曹从事史暠曰：陛下命将出征，往无不捷。
然不以绥宁为先，唯以徙民为务；民安土重迁，故多离叛，此所以斩将拔城而地不加广也。
利鹿孤善之。
秋，七月，魏兖州刺史长孙肥将步骑二万南徇许昌，东至彭城，将军刘该降之。
秦陇西公硕德自金城济河，直趣广武，河西王利鹿孤摄广武守军以避之。
秦军至姑臧，凉王隆遣辅国大将军超、龙骧将军邈等逆战，硕德大破之，生擒邈，俘斩万计。
隆婴城固守，巴西公佗帅东苑之众二万五千降于秦。
西凉公暠、河西王利鹿孤、沮渠蒙逊各遣使奉表入贡于秦。
初，凉将姜纪降于河西王利鹿孤，广武公傉檀与论兵略，甚爱重之，坐则连席，出则同车，每谈论，以夜继昼。
利鹿孤谓傉檀曰：姜纪信有美才，然视候非常，必不久留于此，不如杀之。
纪若入秦，必为人患。
傉檀曰：臣以布衣之交待纪，纪必不相负也。
八月，纪将数十骑奔秦军，说硕德曰：吕隆孤城无援，明公以大军临之，其势必请降；然彼徙文降而已，未肯遂服也。
请给纪步骑三千，与王松匆因焦朗、华纯之众，伺其衅隙，隆不足取也。
不然，今秃发在南，兵强国富，若兼姑臧而据之，威势益盛，沮渠蒙逊、李暠不能抗也，必将归之，如此，则为国家之大敌矣。
硕德乃表纪为武威太守。
配兵二千，屯据晏然。
秦王兴闻杨桓之贤而征之，利鹿孤不敢留。
燕王盛惩其父宝以懦弱失国，务峻威刑，又自矜聪察，多所猜忌，群臣有纤介之嫌，皆先事诛之。
由是宗亲、勋旧，人不自保。
丁亥，左将军慕容国与殿上将军秦舆、段赞谋帅禁兵袭盛，事发，死者五百余人。
壬辰夜，前将军段玑与秦舆之子兴、段赞之子泰潜于禁中鼓噪大呼。
盛闻变，帅左右出战，贼众逃溃。
玑被创，匿厢屋间。
俄有一贼从暗中击盛，盛被伤，辇升前殿，申约禁卫，事宁而卒。
中垒将军慕容拔、冗从仆射郭仲白太后丁氏，以为国家多难，宜立长君。
时众望在盛弟司徒、尚书令、平原公元，而河间公熙素得幸于丁氏，丁氏乃废太子定，密迎熙入宫。
熙以让元，元不敢当。
甲午，大赦。
闰月，辛酉，葬盛于兴平陵，谥曰昭武皇帝，庙号中宗。
丁氏送葬未还，中领军慕容提、步军校尉张佛等谋立故太子定，事觉，伏诛，定亦赐死。
沮渠蒙逊所部酒泉、凉宁二郡叛降于西凉，又闻吕隆降秦，大惧，遣其弟建忠将军挐、牧府长史张潜见硕德于姑臧，请帅其众东迁。
硕德喜，拜潜张掖太守，挐建康太守。
蒙逊遣子奚念为质于河西王利鹿孤，利鹿孤不受，曰：奚念年少，可遣挐也。
冬，十月，蒙逊复遣使上疏于利鹿孤曰：臣前遣奚念具披诚款，而圣旨未昭，复征弟挐。
臣窃以为，苟有诚信，则子不为轻；若其不信，则弟不为重。
今寇难未夷，不获奉诏，愿陛下亮之。
利鹿孤怒，遣张松侯俱延、兴城侯文支将骑一万袭蒙逊，至万岁临松，执蒙逊从弟鄯善苟子，虏其民六千余户。
蒙逊从叔孔遮入朝于利鹿孤，许以挐为质。
利鹿孤乃归其所掠，召俱延等还。
文支，利鹿孤之弟也。
南燕主备德宴群臣于延贤堂，酒酣，谓君臣曰：朕可方自古何等主。
青州刺史鞠仲曰：陛下中兴圣主，少康、光武之俦。
备德顾左右赐仲帛千匹，仲以所赐多，辞之。
备德曰：卿知调朕，朕不知调卿邪。
卿所以非实，故朕亦以虚言赏卿耳。
韩范进曰：天子无戏言。
今日之论，君臣俱失。
备德大悦，赐范绢五十匹。
备德母及兄纳皆在长安，备德遣平原人杜弘往访之。
弘曰：臣至长安，若不奉太后动止，当西如张掖，以死为效。
臣父雄年逾六十，乞本县之禄以申乌鸟之情。
中书令张华曰：杜弘未行而求禄，要君之罪大矣。
备德曰：弘为君迎母，为父求禄，忠孝备矣，何罪之有。
以雄为平原令。
弘至张掖，为盗所杀。
十一月，刘裕追孙恩至沪渎、海盐，又破之，俘斩以万数，恩遂自浃口远窜入海。
十二月，辛亥，魏主珪遣常山王遵、定陵公和跋帅众五万袭没弈干于高平。
乙卯，魏虎威将军宿沓干伐燕，攻令支；乙丑，燕中领军宇文拔救之。
傉檀怒，将攻之，镇北将军俱延谏曰：安土重迁，人之常情。
傉檀知吕超必来斫营，畜火以待之。
超夜遣中壘将军王集帅精兵二千斫傉檀营，傉檀徐严不起。
集入垒中，内外皆举火，光照如昼；纵兵击之，斩集及甲首三百余级。
吕隆惧，伪与檀通好，请于苑内结盟，傉檀遣俱延入盟，俱延疑其有伏，毁苑墙而入。
超伏兵击之，俱延失马步走，淩江将军郭祖力战拒之，俱延乃得免。
傉檀怒，攻其昌松太守孟祎于显美。
隆遣广武将军荀安国、宁远将军石可帅骑五百救之。
安国等惮傉檀之强，遁还。
桓玄表其兄伟为江州刺史，镇夏口；司马刁畅为辅国将军、督八郡军事，镇襄阳；遣其将皇甫敷、冯该戍湓口。
元显以为然。
晋安皇帝元兴元年（壬寅公元402年）。
春，正月，庚午朔，下诏罪状桓玄，以尚书令元显为骠骑大将军、征讨大都督、都督十八州诸军事，加黄钺，又以镇北将军刘牢之为前锋都督，前将军谯王尚之为后部，因大赦，改元，内外戒严；加会稽王道子太傅。
元显欲尽诛诸桓。
中护军桓脩，骠骑长史王诞之甥也，诞有宠于元显，因陈脩等与玄志趣不同，元显乃止。
诞，导之曾孙也。
丁丑，燕慕容拔攻魏令支戍，克之，宿沓干走，执魏辽西太守那颉。
戊子，魏材官将国和突攻黜弗、素古延等诸部，破之。
东土遭孙恩之乱，因以饥馑，漕运不继。
桓玄禁断江路，商旅俱绝，公私匮乏，以粰、橡给士卒。
玄谓朝廷方多忧虞，必未暇讨己，可以蓄力观衅。
及大军将发，从兄太傅长史石生密以书报之。
玄大惊，欲完聚保江陵。
长史卞范之曰：明公英威振于远近，元显口尚乳臭，刘牢之大失物情，若兵临近畿，示以祸福，土崩之势可翘足而待，何有延敌入境，自取穷蹙者乎。
玄从之，留桓伟守江陵，抗表传檄，罪状元显，举兵东下。
檄至，元显大惧。
二月，丙午，帝饯元显于西池，元显下船而不发。
癸丑，魏常山王遵等至高平，没弈干弃其部众，帅数千骑与刘勃勃奔秦州。
魏军追至瓦亭，不及而还，尽获其府库蓄积，马四万余匹，杂畜九万余口，徙其民于代都，余种分迸。
平阳太守贰尘复侵秦河东，长安大震，关中诸城昼闭，秦人简兵训卒以谋伐魏。
秦王兴立子泓为太子，大赦。
姑臧大饥，米斗直钱五千，人相食，饥死者十余万口。
城门昼闭，樵采路绝，民请出城为胡虏奴婢者，日有数百，吕隆恶其沮动众心，尽坑之，积尸盈路。
庾楷谋泄，玄囚之。
丁卯，玄至姑孰，使共将冯该等攻历阳，襄城太守司马休之婴城固守。
玄军断洞浦，焚豫州舟舰。
豫州刺史谯王尚之帅步卒九千阵于浦上，遣武都太守杨秋屯横江，秋降于玄军。
尚之众溃，逃于塗中，玄捕获之。
司马休之出战而败，弃城走。
刘牢之素恶骠骑大将军元显，恐桓玄既灭，元显益骄恣，又恐己功名愈盛，不为元显所容，且自恃材武，拥强兵，欲假玄以除执政，复伺玄之隙而自取之，故不肯讨玄。
元显日夜昏酣，以牢之为前锋。
牢之骤诣门，不得见，及帝出饯元显，遇之公坐而已。
牢之军溧洲，参军刘裕请击玄，牢之不许。
元显将发，闻玄已至新亭，弃船，退屯国子学。
辛未，陈于宣阳门外。
军中相惊，言玄已至南桁，元显引兵欲还宫。
玄遣人拔刀随后大呼曰：放仗。
军人皆崩溃，元显乘马走入东府，唯张法顺一骑随之。
元显问计于道子，道子但对之涕泣。
玄遣太傅从事中郎毛泰收元显送新亭，缚于舫前而数之。
元显曰：为王诞、张法顺所误耳。
新安太守殷仲文，觊之弟也，玄姊为仲文妻。
玄以刘牢之为会稽内史。
牢之曰：始尔，便夺我兵，祸其至矣。
刘敬宣请归谕牢之，使受命，玄遣之。
敬宣劝牢之袭玄，牢之犹豫不决，移屯班渎，私告刘裕曰：今当北就高雅之于广陵，举兵以匡社稷，卿能从我去乎。
裕曰：将军以劲卒数万，望风降服，彼新得志，威震天下，朝野人情皆已去矣，广陵岂可得至邪。
裕当反服还京口耳。
何无忌谓裕曰：我将何之。
裕曰：吾观镇北必不免，卿可随我还京口。
桓玄若守臣节，当与卿事之；不然，当与卿图之。
参军刘袭曰：事之不可者莫大于反。
大赦，改元大亨。
桓玄让丞相、荆、江、徐三州，改授太尉、都督中外诸军事、扬州牧、领豫州刺史，总百揆；以琅邪王德文为太宰。
司马休之、刘敬宣、高雅之俱奔洛阳，各以子弟为质于秦以求救。
孙恩寇临海，临海太守辛景击破之，恩所虏三吴男女，死亡殆尽。
恩恐为官军所获，乃赴海死，其党及妓妾从死者以百数，谓之水仙”。
余众数千人复推恩妹夫卢循为主。
循，谌之曾孙也，神采清秀，雅有材艺。
少时，沙门惠远尝谓之曰：君虽体涉风素，而志存不轨，如何。
太尉玄欲抚安东土，乃以循为永嘉太守。
循虽受命，而寇暴不已。
甲戌，燕大赦。
河西王秃发利鹿孤寝疾，遣令以国事授弟傉檀。
初，秃发思复鞬爱重傉檀，谓诸子曰：傉檀器识，非汝曹所及也。
故诸兄不以传子而传于弟。
利鹿孤在位，垂拱而已，军国大事皆委于傉檀。
利鹿孤卒，傉檀袭位，更称凉王，改元弘昌，迁于乐都，谥利鹿孤曰康王。
夏，四月，太尉玄出屯姑孰，辞录尚书事，诏许之，而大政皆就咨焉，小事则决于尚书令桓谦及卞范之。
乞伏炽磐自西平逃归苑川，南凉王傉檀归其妻子。
五月，卢循自临海入东阳，太尉玄遣抚军中兵参军刘裕将兵击之，循败，走永嘉。
高句丽攻宿军，燕平州刺史慕容归弃城走。
八月，太尉玄讽朝廷以玄平元显功封豫章公，平殷、杨功封桂阳公，并本封南郡如故。
玄以豫章封其子昇，桂阳封其兄子俊。
魏主珪至永安，秦义阳公平遣骁将帅精骑二百觇魏军，长孙肥逆击，尽禽之。
平退走，珪追之，乙巳，及于柴壁。
平婴地固守，魏军围之。
秦王兴将兵四万七千救之，将据天渡运粮以馈平。
魏博士李先曰：兵法：高者为敌所栖，深者为敌所囚。
今秦皆犯之，宜及兴未至，遣奇兵先据天渡，柴壁可不战而取也。
珪命增筑重围，内以防平之出，外以拒兴之入。
广武将军安同曰：汾东有蒙坑，东西三百余里，蹊径不通。
兴来，必从汾西直临柴壁；如此，虏声势相接，重围虽固，不能制也。
不如为浮梁，渡汾西，筑围以拒之。
虏至，无所施其智力矣。
珪从之。
兴至蒲阪，惮魏之强，久乃进兵。
甲子，珪帅步骑三万逆击兴于蒙坑之南，斩首千余级，兴退走四十余里，平亦不敢出。
珪乃分兵四据险要，使秦兵不得近柴壁。
兴屯汾西，赁壑为垒，束柏村从汾上流纵之，欲以毁浮梁，魏人皆钩取以为薪蒸。
太尉玄杀吴兴太守高素、将军竺谦之及谦之从兄朗之、刘袭并袭弟季武，皆刘牢之北府旧将也。
袭兄冀州刺史轨邀司马休之、刘敬宣、高雅之等共据山阳，欲起兵攻玄，不克而走，将军袁虔之、刘寿、高长庆、郭恭等皆往从之。
南凉王傉檀攻吕隆于姑臧。
辛未，熙畋于北原，石城令高和与尚方兵于后作乱，杀司隶校尉张显，入掠宫殿，取库兵，胁营署，闭门乘城。
魏以庾岳为司空。
十二月，辛亥，魏主珪还云中。
柔然可汗社仑闻珪伐秦，自参合陂侵魏，至豺山，及善无北泽，魏常山王遵以万骑追之，不及而还。
太尉玄使御史杜林防卫会稽文孝王道子至安成，林承玄旨，鸩道子，杀之。
沮渠蒙逊所署西郡太守梁中庸叛，奔西凉。
西凉公暠问中庸曰：我何如索嗣。
中庸曰：未可量也。
暠曰：嗣才度若敌我者，我何能于千里之外以长绳绞其颈邪。
中庸曰：智有短长，命有成败。
殿下之与索嗣，得失之理，臣实未之能详。
若以身死为负，计行为胜，则公孙瓒岂贤于刘虞邪。
暠默然。
袁虔之等至长安，秦王兴问曰：桓玄才略何如其父。
是岁，秦王兴立昭仪张氏为皇后，封子懿、弼、洸、宣、谌、愔、璞、质、逵、裕、国儿皆为公，遣使拜秃发傉檀为车骑将军、广武公，沮渠蒙逊为镇西将军、沙州刺史、西海侯，李暠为安西将军、高昌候。
秦镇远将军赵曜帅众二万西屯金城，建节将军王松匆帅骑助吕隆守姑臧。
松匆至魏安，傉檀弟文真击而虏之。
傉檀大怒，送松匆还长安，深自陈谢。
晋安皇帝义熙元年（乙巳公元405年）。
春，正月，南阳太守扶风鲁宗之起兵袭襄阳，桓蔚走江陵。
己丑，刘毅等诸军至马头。
乙未，诏大处分悉委冠军将军刘毅。
燕王熙伐高句丽。
戊申，攻辽东。
城且陷，熙命将士：毋得先登，俟刬平其城，朕与皇后乘辇而入。
由是城中得严备，卒不克而还。
秦王兴以鸠摩罗什为国师，奉之如神，亲帅群臣及沙门听罗什讲佛经，又命罗什翻译西域《经》、《论》三百余卷，大营塔寺，沙门坐禅者常以千数。
公卿以下皆奉佛，由是州郡化之，事佛者十室而九。
西凉公暠自称大将军、大都督、领秦、凉二州牧，大赦，改元建初，遣舍人黄始梁兴间行奉表诣建康。
二月，丁巳，留台备法驾迎帝于江陵，刘毅、刘道规留屯夏口，何无忌奉帝东还。
初，毛璩闻桓振陷江陵，帅众三万顺流东下，将讨之，使其弟西夷校尉瑾、蜀郡太守瑗出外水，参军巴西谯纵、侯晖出涪水。
蜀人不乐远征，晖至五城水口，与巴西阳昧谋作乱。
癸亥，魏主珪还自豺山，罢尚书三十六曹。
三月，桓振自郧城袭江陵，荆州刺史司马休之战败，奔襄阳，振自称荆州刺史。
甲午，帝至建康。
尚书殷仲文以朝廷音乐未备，言于刘裕，请治之。
裕曰：今日不暇给，且性所不解。
仲文曰：好之自解。
裕曰：正以解则好之，故不习耳。
庚子，以琅邪王德文为大司马，武陵王遵为太保，刘裕为侍中、车骑将军、都督中外诸军事，徐、青二州刺史如故，刘毅为左将军，何无忌为右将军、督豫州、扬州五郡军事、豫州刺史，刘道规为辅国将军、督淮北诸军事、并州刺史，魏咏之为征虏将军、吴国内史。
备德闻纳有遣腹子在秦，遣济阴人吴辩往视之，辩因乡人宗正谦卖卜在长安，以告超。
超不敢告其母妻，潜与谦变姓名逃归南燕。
行至梁父，镇南长史悦寿以告兖州刺史慕容法。
法曰：昔汉有卜者诈称卫太子，今安知非此类也。
不礼之。
超由是与法有隙。
备德闻超至，大喜，遣骑三百迎之。
超至广固，以金刀献于备德。
备德恸哭，悲不自胜。
封超为北海王，拜侍中、骠骑大将军、司隶校尉、开府，妙选时贤，为之僚佐。
备德无子，欲以超为嗣。
超入则侍奉尽欢，出则倾身下士，由是内外誉望翕然归之。
五月，桂阳太守章武王秀及益州刺史司马轨之谋反，伏诛。
桓玄余党桓亮、苻宏等拥众寇乱郡县者以十数，刘毅、刘道规、檀祗等分兵讨灭之，荆、汀、江、豫皆平。
诏以毅为都督淮南等五郡军事、豫州刺史，何无忌为都督江东五郡军事、会稽内史。
北青州刺史刘该反，引魏为援，清河、阳平二郡太守孙全聚众应之。
六月，魏豫州刺史索度真、大将斛斯兰寇徐州，围彭城。
刘裕遣其弟南彭城内史道怜、东海太守孟龙符将兵救之，斩该及全，魏兵败走。
龙符，怀玉之弟也。
刘裕遣使求和于泰，且求南乡等诸郡，秦王兴许之。
群臣咸以为不可，兴曰：天下之善一也。
刘裕拔起细微，能讨诛桓玄，兴复晋室，内釐庶政，外修封疆，吾何惜数郡，不以成其美乎。
遂割南乡、顺阳、新野、舞阴等十二郡归于晋。
汝水竭，南燕主备德恶之，俄而寝疾。
北海王超请祷之，备德曰：人主之命，短长在天，非汝水所能制也。
固请，不许。
戊午，备德引见群臣于东阳殿，议立超为太子。
乃立超为皇太子，大赦，备德寻卒。
尊段后为皇太后。
以北地王钟都督中外诸军、录尚书事，慕容法为征南大将军、都督徐、兖、扬、南兖四州诸军事，加慕容镇开府仪同三司，以尚书令封孚为太尉，麹仲为司空，封嵩为尚书左仆射。
备德故大臣北地王钟、段宏等皆不自安，求被外职。
超以钟为青州牧，宏为徐州刺史。
公孙五楼为武卫将军，领屯骑校尉，内参政事。
魏咏之卒，江陵令罗修谋举兵袭江陵，奉王慧龙为主。
刘裕以并州刺史刘道规为都督荆、宁等六州诸军事、荆州刺史。
修不果发，奉慧龙奔秦。
乞伏乾归伐仇池，为杨盛所败。
西凉公暠与长史张邈谋徙都酒泉，以逼沮渠蒙逊；以张体顶为建康太守，镇乐涫，以宋繇为敦煌护军，与其子敦煌太守让镇敦煌，遂迁于酒泉。
十二月，燕王熙袭契丹。
晋安皇帝义熙二年（丙午公元406年）。
春，正月，甲申，魏主珪如豺山宫。
益州刺史司马荣期击谯明子于白帝，破之。
南燕主超猜虐日甚，政出权幸，盘于游畋，封畋、韩𧨳屡谏不听。
超尝临轩问孚曰：朕可方前世何主。
对曰：桀、纣。
超惭怒，孚徐步而出，不为改容。
鞠仲谓孚曰：与天子言，何得如是。
宜还谢。
孚曰：行年七十，惟求死所耳。
竟不谢。
超以其时望，优容之。
桓玄之乱，河间王昙之子国璠、叔璠奔南燕。
二月，甲戌，国璠等攻隐弋阳。
三月，庚子，魏主珪还平城。
夏，四月，庚申，复如豺山宫。
甲午，还平城。
柔然社仑侵魏边。
五月，燕主宝之子博陵公虔、上党公昭，皆以嫌疑赐死。
秃发傉檀伐沮渠蒙逊，蒙逊婴城固守。
傉檀至赤泉而还，献马三千匹、羊三万口于秦。
秦王兴以为忠，以傉檀为都督河右诸军事、车骑大将军、凉州刺史，镇姑臧，征王尚还长安。
别贺宗敞送尚还长安，傉檀谓敞曰：吾得凉州三千余家，情之所寄，唯卿一人，奈何舍我去乎。
敞曰：今送旧君，所以忠于殿下也。
傉檀曰：吾新牧贵州，怀远安迩之略如何。
敞曰：凉土虽弊，形胜之地。
殿下惠抚其民，收其贤俊以建功名，其何求不获。
因荐本州文武名士十余人，傉檀嘉纳之。
王尚至长安，兴以为尚书。
秋，七月，魏太尉宜都丁公穆崇薨。
八月，秃发傉檀以兴城侯文支镇姑臧，自还乐都；虽受秦爵命，然其车服礼仪，皆如王者。
刘裕闻谯纵反，遣龙骧将军毛脩之将兵与司马荣期、文处茂、时延祖共讨之。
脩之至宕渠，荣期为其参军杨承祖所杀。
承祖自称巴州刺史，脩之退还白帝。
秃发傉檀求好于西凉，西凉公暠许之。
沮渠蒙逊袭酒泉，至安珍。
暠战败，城守，蒙逊引还。
南燕公孙五楼欲擅朝权，谮北地王钟于南燕主超，请诛之。
南燕主备德之卒也，慕容法不奔丧，超遣使让之；法惧，遂与钟及段宏谋反。
超闻之，征钟，钟称疾不至。
超收其党侍中慕容统等，杀之。
征南司马卜珍告左仆射封嵩数与法往来，疑有奸，超收嵩下廷尉。
太后惧，泣告超曰：嵩数遣黄门令牟常说吾云：帝非太后所生，恐依永康故事。
我妇人识浅，恐帝见杀，即以语法。
法为谋见误，知复何言。
超乃车裂嵩。
西中郎将封融奔魏。
超遣慕容镇攻青州，慕容昱攻徐州，右仆射济阳王凝及韩范攻兖州。
昱拔莒城，段宏奔魏。
封融与群盗袭石塞城，杀镇西大将军余郁，国中振恐。
济阳王凝谋杀韩范，袭广固，范知之，勒兵攻凝，凝奔梁父；范并将其众，攻梁父，克之。
冬，十月，封孚卒。
尚书论建义功，奏封刘裕豫章郡公，刘毅南平郡公，何无忌安城郡公，自余封赏有差。
梁州刺史刘稚反，刘毅遣将讨禽之。
庚申，魏主珪还平城。
乙亥，以左将军孔安国为尚书左仆射。
十一月，秃发傉檀迁于姑臧。
乞伏乾归入朝于秦。
十二月，以何无忌为都督荆、江、豫三州八郡军事、江州刺史。
晋安皇帝义熙三年（丁未公元407年）。
春，正月，辛丑朔，燕大赦，改元建始。
秦王兴以乞伏乾归浸强难制，留为主客尚书，以其世子炽磐行西夷校尉，监其部众。
魏主珪立其子修为河间王，处文为长乐王，连为广平王，黎为京兆王。
燕王熙为其后苻氏起承华殿，负土于北门，土与谷同价。
宿军典军杜静载棺诣阙极谏，熙斩之。
苻氏尝季夏思冻鱼，仲冬须生地黄，熙下有司切责不得而斩之。
丁酉，燕太后段氏去尊号，同居外宫。
氐王杨盛以平北将军苻宣为梁州督护，将兵入汉中，秦梁州别驾吕莹等起兵应之。
五月，壬戌，燕尚书郎苻进谋反，诛。
进，定之子也。
魏主珪北巡，至濡源。
魏常山王遵以罪赐死。
初，魏主珪灭刘卫辰，其子勃勃奔秦，秦高平公没弈干以女妻之。
魏主珪归所虏秦将唐小方于秦。
秦王兴请归贺狄干，仍送良马千匹以赎狄伯支；珪许之。
勃勃闻秦复与魏通而怒，乃谋叛秦。
柔然可汗社仑献马八千匹于秦，至大城，勃勃掠取之，悉集其众三万余人，伪畋于高平川，因袭杀没弈干而并其众。
勃勃自谓夏后氏之苗裔，六月，自称大夏天王、大单于，大赦，改元龙升，置百官。
以其兄右地代为丞相，封代公；力俟提为大将军、封魏公；叱干阿利为御史大夫，封梁公；弟阿利罗引为司隶校尉，若门为尚书令，叱以鞬为左仆谢，乙斗为右仆射。
贺狄干久在长安，常幽闭，因习读经史，举止如儒者。
及还，魏主珪见其言语衣服皆类秦人，以为慕而效之，怒，并其弟归杀之。
秦王兴以太子泓录尚书事。
秋，七月，戊戌朔，日有食之。
汝南王遵守之坐事死。
遵之，亮之五世孙也。
魏主珪自濡源西如参合陂，乃还平城。
慕容凝言于兴曰：燕王得其母妻，不复可臣，宜先使送伎。
兴乃谓范曰：朕归燕王家属必矣，然今天时尚热，当俟秋凉。
八月，秦使员外散骑常侍韦宗聘于燕。
超与群臣议见宗之礼，张华曰：陛下前既奉表，今宜北面受诏。
封逞曰：大燕七圣重光，奈何一旦为竖子屈节。
超曰：吾为太后屈，愿诸君勿复言。
遂北面受诏。
毛脩之与汉嘉太守冯迁合兵击杨承祖，斩之。
脩之欲进讨谯纵，益州刺史鲍陋不可。
脩之上表言：人之所以重生，实有生理可保。
魏主珪如豺山宫。
候官告：司空庾岳，服饰鲜丽，行止风采，拟则人君。
珪收岳，杀之。
北燕王云以冯跋为都督中外诸军事、开府仪同三司、录尚书事，冯万泥为尚书令，冯素弗为昌黎尹，冯弘为征东大将军，孙护为尚书左仆射，张兴为辅国大将军。
弘，跋之弟也。
九月，谯纵称藩于秦。
秃发傉檀将五万余人伐沮渠蒙逊，蒙逊与战于均石，大破之。
蒙逊进攻西郡太守杨统于日勒，降之。
冬，十月，秦河州刺史彭奚念叛，降于秃发傉檀，秦以乞伏炽磐行河州刺史。
南燕主超使左仆射张华、给事中守正元献太乐伎一百二十人于秦，秦王乃乃还超母妻，厚其资礼而遣之，超亲帅六宫迎于马耳关。
不及十年，岭北、河东尽为我有。
十一月，勃勃帅骑二万击傉檀，至于支阳，杀伤万余人，驱掠二万七千余口、牛马羊数十万而还。
魏主珪还平城。
十二月，戊子，武冈文恭侯王谧薨。
是岁，西凉公暠以前表未报，复遣沙门法泉间行奉表诣建康。
晋安皇帝义熙四年（戊申公元408年）。
春，正月，甲辰，以琅邪王德文领司徒。
刘毅等不欲刘裕入辅政，议以中领军谢混为扬州刺史，或欲令裕于丹徒领扬州，以内事付孟昶。
庚申，武陵忠敬王遵薨。
魏主珪如豺山宫，遂至宁川。
南燕主超尊其母段氏为皇太后，妻呼延氏为皇后。
超惧，以问太史令成公绥，对曰：陛下信用奸佞、诛戮贤良、赋敛繁多、事役殷重之所致也。
北燕王云立妻李氏为皇后，子彭城为太子。
三月，庚申，葬燕王熙及苻后于徽平陵，谥熙曰昭文皇帝。
夏，四月，尚书左仆射孔安国卒；甲午，以吏部尚书孟昶代之。
北燕大赦。
五月，北燕以尚书令冯万泥为幽、冀二州牧，镇肥如；中军将军冯乳陈为并州牧，镇白狼；抚军大将军冯素弗为司隶校尉；司隶校尉务银提为尚书令。
傉檀与宗论当世大略，纵横无穷。
傉檀以为然，遂不设备。
秋，七月，兴遣卫大将军常山公显帅骑二万，为诸军后继，至高平，闻弼败，倍道赴之。
显遣善射者孟钦等五人挑战于凉风门，弦未及发，傉檀材官将军宋益等迎击，斩之。
显乃委罪敛成，遣使谢傉檀，慰抚河外，引兵还。
傉檀遣使者徐宿诣秦谢罪。
夏王勃勃闻秦兵且至，退保河曲。
齐难以勃勃既远，纵兵野掠。
勃勃潜师袭之，俘斩七千余人。
难引兵退走，勃勃追至木城，禽之，虏其将士万三千人。
于是岭北夷、夏附于勃勃者以万数，勃勃皆置守宰以抚之。
司马叔璠自蕃城寇邹山，鲁郡太守徐邵弃城走，车骑长史刘钟击却之。
北燕王云封慕容归为辽东公，使主燕祀。
刘敬宣既入峡，遣巴东太守温祚以二千人出外水，自帅益州刺史鲍陋、辅国将军文处茂、龙骧将军时延祖由垫江转战而前。
谯纵求救于秦，秦王兴遣平西将军姚赏、南梁州刺史王敏将兵二万赴之。
敬宣军至黄虎，去成都五百里。
乞伏炽磐以秦政浸衰，且畏秦之攻袭，冬，十月，招结诸部二万余人筑城于嵻㟍山而据之。
十一月，秃发傉檀复称凉王，大赦，改元嘉平，置百官。
立夫人折掘氏为王后，世子武台为太子，录尚书事。
左长史赵晁、右长史郭倖为尚书左、右仆射，昌松侯俱延为太尉。
南燕汝水竭。
十二月，乞伏炽磐攻彭奚念于枹罕，为奚念所败而还。
是岁，魏主珪杀高邑公莫题。
晋安皇帝义熙五年（己酉公元409年）。
春，正月，庚寅朔，南燕主超朝会群臣，叹太乐不备，议掠晋人以补伎。
领军将军韩𧨳曰：先帝以旧京倾覆，戢翼三齐。
陛下不养士息民，以伺魏衅，恢复先业，而更侵掠南邻以广仇敌，可乎。
超曰：我计已定，不与卿言。
辛卯，大赦。
庚戌，以刘毅为卫将军、开府仪同三司。
毅爱才好士，当世名流莫不辐凑，独扬州主簿吴郡张邵不往。
或问之，邵曰：主公命世人杰，何烦多问。
秦王兴遣其弟平北将军冲、征虏将军狄伯支等帅骑四万击夏王勃勃。
秦王兴遣使册拜谯纵为大都督、相国、蜀王，加九锡，承制封拜，悉如王者之仪。
二月，南燕将慕容兴宗、斛谷提、公孙归等帅骑寇宿豫，拔之，大掠而去，简男女二千五百付太乐教之。
归，五楼之兄也。
是时，五楼为侍中、尚书、领左卫将军，专总朝政，宗亲并居显要，王公内外无不惮之。
南燕主超论宿豫之功，封斛谷提等并为郡、县公。
桂林王镇谏曰：此数人者，勤民顿兵，为国结怨，何功而封。
超怒，不答。
尚书都令史王俨谄事五楼，比岁屡迁，官至左丞。
国人为之语曰：欲得侯，事五楼。
超又遣公孙归等寇济南，俘男女千余人而去。
自彭城以南，民皆堡聚以自固。
诏并州刺史刘道怜镇淮阴以备之。
乞伏炽磐入见秦太原公懿于上邽，彭奚念乘虚伐之。
秦王兴自平凉如朝那，闻姚冲之谋，赐冲死。
初，苻氏之败也，王猛之孙镇恶来奔，以为临澧令。
镇恶骑乘非长，关弓甚弱，而有谋略，善果断，喜论军国大事。
或荐镇恶于刘裕，裕与语，说之，因留宿。
明旦，谓参佐曰：吾闻将门有将，镇恶信然。
即以为中军参军。
恒山崩。
夏，四月，乞伏乾归如枹罕，留世子炽磐镇之，收其众得二万，徙都度坚山。
雷震魏天安殿东序。
夏王勃勃率骑二万攻秦，掠取平凉杂胡七千余户，进屯依力川。
己巳，刘裕发建康，帅舟师自淮入泗。
五月，至下邳，留船舰、辎重，步进至琅邪。
所过皆筑城，留兵守之。
或谓裕曰：燕人若塞大岘之险，或坚壁清野，大军深入，不唯无功，将不能自归，奈何。
裕曰：吾虑之熟矣。
鲜卑贪婪，不知远计，进利虏获，退惜禾苗，谓我孤军远入，不能持久，不过进据临朐，退守广固，必不能守险清野，敢为诸君保之。
征虏将军公孙五楼曰：吴兵轻果，利在速战，不可争锋。
六月，己巳，裕至东莞。
超先遣公孙五楼、贺赖卢及左将军段晖等，将步骑五万屯临朐，闻晋兵入岘，自将步骑四万往就之，使五楼帅骑进据巨蔑水。
前锋孟龙符与战，破之，五楼退走。
超遣尚书郎张纲乞师于秦，赦桂林王镇，以为录尚书、都督中外诸军事，引见，谢之，且问计焉。
司徒乐浪王惠曰：不然。
秋，七月，加刘裕北青、冀二州刺史。
南燕尚书略阳垣尊及弟京兆太守苗逾城来降，裕以为行参军。
尊、苗皆超所委任以为腹心者也。
会纲自长安还，太山太守申宣执之，送于裕。
乞伏乾归复即秦王位，大赦，改元更始，公卿以下皆复本位。
慕容氏在魏者百余家，谋逃去，魏主珪尽杀之。
封融诣刘裕降。
九月，加刘裕太尉，裕固辞。
秦王兴自将击夏王勃勃，至贰城，遣安远将军姚详等分督租运。
兴与勃勃战，秦兵大败，将军姚榆生为勃勃所擒，左将军姚文宗等力战，勃勃乃退，兴还长安。
初，兴遣卫将军姚强帅步骑一万，随韩范往就姚绍于洛阳，并兵以救南燕，及为勃勃所败，追强兵还长安。
韩范叹曰：天灭燕矣。
南燕尚书张俊自长安还，降于刘裕，因说裕曰：燕人所恃者，谓韩范必能致秦师也，今得范以示之，燕必降矣。
冬，十月，段宏自魏奔于裕。
张纲为裕造攻具，尽诸奇巧。
超怒，县纲母于城上，支解之。
西秦王乾归立夫人边氏为王后，世子炽磐为太子，仍命炽磐都督中外诸军、录尚书事。
以屋引破光为河州刺史，镇枹罕；以南安焦遗为太子太师，与参军国大谋。
冯跋升洪光门以观变，帐下督张泰、李桑言于跋曰：此竖势何所至，请为公斩之。
乃奋剑而下，桑斩班于西门，泰杀仁于庭中。
众推跋为主，跋以让其弟范阳公素弗，素弗不可。
跋乃即天王位于昌黎，大赦，诏曰：陈氏代姜，不改齐国。
宜即国号曰燕。
改元太平，谥云曰惠懿皇帝。
跋尊母张氏为太后，立妻孙氏为王后，子永为太子，以范阳公素弗为车骑大将军、录尚书事，孙护为尚书令，张兴为左仆射，汲郡公弘为右仆射，广川公万泥为幽、平二州牧，上谷公乳陈为并、青二州牧。
素弗少豪侠放荡，尝请婚于尚书左丞韩业，业拒之。
及为宰辅，待业尤厚。
好申拔旧门，谦恭俭约，以身帅下，百僚惮之，论者美其有宰相之度。
魏主珪将立齐王嗣为太子。
初，珪如贺兰部，见献明贺太后之妹美，言于贺太后，请纳之。
贺太后曰：不可。
是过美，必有不善。
且已有夫，不可夺也。
珪密令人杀其夫而纳之，生清河王绍。
绍凶很无赖，好轻游里巷，劫剥行人以为乐。
珪怒之，尝倒悬井中，垂死，乃出之。
齐王嗣屡诲责之，绍由是与嗣不协。
己巳，宫门至日中不开。
绍称诏，集百官于端门前，北面立。
绍从门扉间谓百官曰：我有叔父，亦有兄，公卿欲从谁。
众愕然失色，莫有对者。
良久，南平公长孙嵩曰：从王。
众乃知宫车晏驾，而不测其故，莫敢出声，唯阴平公烈大哭而去。
烈，仪之弟也。
于是朝野恟恟，人怀异志。
肥如侯贺护举烽于安阳城北，贺兰部人皆赴之，其余诸部亦各屯聚。
绍闻人情不安，大出布帛赐王已下，崔宏独不受。
壬申，嗣即皇帝位，大赦，改元永兴。
追尊刘贵人曰宣穆皇后，公卿先罢归第不预朝政者，悉召用之。
诏长孙嵩与北新侯安同、山阳侯奚斤、白马侯崔宏、元城侯拓跋屈等八人坐止车门右，共听朝政，时人谓之八公。
嗣以尚书燕凤逮事什翼犍使与都坐大官封懿等入侍讲论，出议政事。
以王洛儿、车路头为散骑常侍，叔孙俊为卫将军，拓跋磨浑为尚书，皆赐爵郡、县公。
十二月，乙巳，太白犯虚、危。
南燕灵台令张光劝南燕主超出降，超手杀之。
柔然侵魏。
晋安皇帝义熙六年（庚戌公元410年）。
春，正月，甲寅朔，南燕主超登天门，朝群臣于城上。
乙卯，超与宠姬魏夫人登城，见晋兵之盛，握手对泣。
韩𧨳谏曰：陛下遭堙厄之运，正当努力自强以壮士民之志，而更为儿女子泣邪。
超拭目谢之。
尚书令董铣劝超降，超怒，囚之。
魏长孙嵩将兵伐柔然。
魏主嗣以郡县豪右多为民患，悉以优诏征之。
民恋土不乐内徙，长吏逼遣之，于是无赖少年逃亡相聚，所在寇盗群起。
嗣引八公议之曰：朕欲为民除蠹，而守宰不能绥抚，使之纷乱。
今犯者既众，不可尽诛，吾欲大赦以安之，何如。
元城侯屈曰：民逃亡为盗，不罪而赦之，是为上者反求于下也，不如诛其首恶，赦其余党。
崔宏曰：圣王之御民，务在安之而已，不与之较胜负也。
夫赦虽非正，可以行权。
屈欲先诛后赦，要为两不能去，曷若一赦而遂定乎。
赦而不从，诛未晚也。
嗣从之。
二月，癸未朔，遣将军于栗磾将骑一万讨不从命者，所向皆平。
南燕贺赖卢、公孙五楼为地道出击晋兵，不能却。
城久闭，城中男女病脚弱者太半，出降者相继。
超辇而登城，尚书悦寿说超曰：今天助寇为虐，战士调瘁，独守穷城，绝望外援，天时人事亦可知矣。
苟历数有终，尧、舜避位，陛下岂可不思变通之计乎。
超叹曰：废兴，命也。
吾宁奋剑而死，不能衔璧而生。
初，徐道覆闻刘裕北伐，劝卢循乘虚袭建康，循不从。
道覆自至番禺说循曰：本住岭外，岂以理极于此，传之子孙邪。
正以刘裕难与为敌故也。
今裕顿兵坚城之下，未有还期，我以此思归死士掩击何、刘之徒，如反掌耳。
不乘此机，而苟求一日之安，朝廷常以君为腹心之疾；若裕平齐之后，息甲岁余，以玺书征君，裕自将屯豫章，遣诸将帅锐师过岭，虽复以将军之神武，恐必不能当也。
今日之机，万不可失。
若先克建康，倾其根蒂。
裕虽南还，无能为也。
君若不同，便当帅始兴之众直指寻阳。
循甚不乐此举，而无以夺其计，乃从之。
裕方议留镇下邳，经营司、雍，会得诏书，乃以韩范为都督八郡军事、燕郡太守，封融为勃海太守，檀韶为琅邪太守，戊申，引兵还。
安成忠肃公何无忌自寻阳引兵拒卢循。
长史邓潜之谏曰：国家安危，在此一举。
无忌不听。
西秦王乾归攻秦金城郡，拔之。
夏王勃勃遣尚书朝金纂攻平凉。
秦王兴救平凉，击金纂，杀之。
勃勃又遣兄子左将军罗提攻拔定阳，坑将士四千余人。
秦将曹炽、曹云、王肆佛等各将数千亡内徙，兴处之湟山及陈仓。
勃勃寇陇右，破白崖堡，遂趣清水，略阳太守姚寿都弃城走，勃勃徙其民万六千户于大城。
兴自安定追之，至寿渠川，不及而还。
初，南凉王傉檀遣左将军枯木等伐沮渠蒙逊，掠临松千余户而还。
蒙逊伐南凉，至显美，徙数千户而去。
南凉太尉俱延复伐蒙逊，大败而归。
青州刺史诸葛长民、兖州刺史刘藩、并州刺史刘道怜各将兵入卫逮康。
荆州刺史刘道规遣军逆战，败于长沙。
循即日发巴陵，与道覆合兵而下。
己未，大赦。
裕募人为兵，赏之同京口赴义之科。
发民治石头城。
议者谓宜分兵守诸津要，裕曰：贼众我寡，若分兵屯守，则测人虚实；且一处失利，则沮三军之心。
今聚众石头，随宜应赴，既令彼无以测多少，又于众力不分。
若徒旅转集，徐更论之耳。
乙丑，卢循至淮口，中外戒严。
琅邪王德文都督宫城诸军事，屯中堂皇，刘裕屯石头，诸将各有屯守。
裕子义隆始四岁，裕使咨议参军刘粹辅之，镇京口。
粹，毅之族弟也。
刘毅经涉蛮、晋，仅能自免，从者饥疲，死亡什七八。
丙寅，至建康，待罪。
裕慰勉之，使知中外留事。
毅乞自贬，诏降为后将军。
壬申，魏主嗣北击柔然。
刘裕留参军沈林子、徐赤特戍南岸，断查浦，戒今坚守勿动；裕及刘毅、诸葛长民北出拒之。
庚辰，卢循焚查浦，进至张侯桥。
六月，以刘裕为太尉、中书监、加黄钺；裕受黄钺，余固辞。
司马国璠及弟叔璠、叔道奔秦。
秦王兴曰：刘裕方诛桓玄，辅晋室，卿何为来。
对曰：裕削弱王室，臣宗族有自修立者，裕辄除之。
方为国患，甚于桓玄耳。
兴以国璠为扬州刺史，叔道为交州刺史。
卢循寇掠诸县无所得，谓徐道覆曰：师老矣，不如还寻阳，并力取荆州，据天下三分之二，徐更与建康争衡耳。
秋，七月，庚申，循自蔡洲南还寻阳，留其党范崇民将五千人据南陵。
甲子，裕使辅国将军王仲德、广川太守刘钟、河间内史兰陵蒯恩、中军咨议参军孟怀玉等帅众追循。
乙丑，魏主嗣还平城。
西秦王乾归讨越质屈机等十余部，降其众二万五千，徙于苑川。
八月，乾归复都苑川。
沮渠蒙逊伐西凉，败西凉世子歆于马庙，禽其将朱元虎而还。
谯纵遣侍中谯良等入见于秦，请兵以伐晋。
江陵自卢循东下，不得建康之问，群盗互起。
荆州刺史刘道规遣司马王镇之帅天门太守檀道济、广武将军彭城到彦之入援建康。
道济，祗之弟也。
卢循闻之，以林为南蛮校尉，分兵配之，使乘胜伐江陵，声言徐道覆已克建康。
雍州刺史鲁宗之帅众数千自襄阳赴江陵。
或谓宗之情未可测，道规单马迎之，宗之感悦。
道规使宗之居守，委以腹心，自帅诸军攻谦。
诸将佐皆曰：今远出讨谦，其胜难必。
苟林近在江津，伺人动静，若来攻城，宗之未必能固；脱有蹉跌，大事去矣。
道规曰：苟林愚懦，无他奇计，以吾去未远，必不敢向城。
吾今取谦，往至便克；沈疑之间，已自还返。
谦败则林破胆。
岂暇得来。
且宗之独守，何为不支数日。
乃驰往攻谦，水陆齐进。
谦等大陈舟师，兼以步骑，战于枝江。
檀道济先进陷陈，谦等大败。
谦单舸奔苟林，道规追斩之。
还，至涌口，讨林，林走，道规遣咨议参军临淮刘遵帅众追之。
初，谦至枝江，江陵士民皆与谦书。
言城内虚实，欲为内应；至是检得之，道规悉焚不视，众于是大安。
江州刺史庾悦以鄱阳太守虞丘进为前驱，屡破卢循兵，进据豫章，绝循粮道。
九月，刘遵斩苟林于巴陵。
桓石绥因循入寇，起兵洛口，自号荆州刺史，征阳令王天恩自号梁州刺史，袭据西城。
梁州刺史傅诏遣其子魏兴太守弘之讨石绥等，皆斩之，桓氏遂灭。
西秦王乾归攻秦略阳、南安、陇西诸郡，皆克之，徙民二万五千户于苑川及枹罕。
甲寅，葬魏主珪于盛乐金陵，谥曰宣武，庙号烈祖。
刘毅固求追讨卢循，长史王诞密言于刘裕曰：毅既丧败，不宜复使立功。
裕从之。
冬，十月，裕帅兖州刺史刘藩、宁朔将军檀韶、冠军将军刘敬宣等南击卢循，以刘毅监太尉留府，后事皆委焉。
癸巳，裕发建康。
徐道覆帅众三万趣江陵，奄至破冢。
时鲁宗之已还襄阳，追召不及，人情大震。
鲜卑仆浑、羌句岂、输报、邓若等师户二万降于西秦。
王仲德等闻刘裕大军且至，进攻范崇民于南陵，崇民战舰夹屯两岸。
十一月，刘钟自行觇贼，天雾，贼钩得其舸。
钟因帅左右攻舰户，贼遽闭户拒之。
钟乃徐还，与仲德共攻崇民，崇民走。
癸丑，益州刺史鲍陋卒。
谯道福陷巴东，杀守将温祚、时延祖。
燕广川公万泥、上谷公乳陈，自以宗室，有大功，谓当入为公辅。
安皇帝辛义熙七年（辛亥，公元四一一年）。
春，正月，己未，刘裕还建康。
秦广平公弼有宠于秦王兴，为雍州刺史，镇安定。
兴征弼为尚书令、侍中、大将军。
右仆射梁喜曰：臣累受诏而未得其人，可谓世之乏才。
河南王乾归徙鲜卑仆浑部三千余户于度坚城，以子敕勃为秦兴太守以镇之。
吐谷浑树洛干伐南凉，败南凉太子虎台。
南凉王傉檀欲复伐沮渠蒙逊，邯川护军孟恺谏曰：蒙逊新并姑臧，凶势方盛，不可攻也。
傉檀不从，五道俱进，至番禾、苕藋，掠五千余户而还。
将军屈右曰：今既获利，宜倍道旋师，早度险伌。
蒙逊善用兵，若轻军猝至，大敌外逼，徙户内叛，此危道也。
卫尉伊力延曰：彼步我骑，势不相及。
今倍道而归则示弱，且捐弃资财，非计也。
俄而昏雾风雨，蒙逊兵大至，傉檀败走。
蒙逊进围乐都，傉檀婴城固守，以子染干为质以请和，蒙逊乃还。
初，九真太守李逊作乱，交州刺史交趾杜瑗讨斩之。
瑗卒，朝廷以其子慧度为交州刺史。
初，刘毅在京口，贫困，与知识射于东堂。
丁卯，魏主嗣谒金陵，山阳候奚斤居守。
昌黎王慕容伯儿谋反；己已，奚斤并其党收斩之。
秋，七月，燕王跋以太子永领大单于，置四辅。
柔然可汗斛律遣使献马三千匹于跋，求娶跋女乐浪公主。
跋命群臣议之。
辽西公素弗曰：前世皆以宗女妻六夷，宜许以妃嫔之女，乐浪公主不宜下降非类。
跋曰：朕方崇信殊俗，奈何欺之。
乃以乐浪公主妻之。
跋勤于政事，劝课农桑，省徭役，薄赋敛；每遣守宰，必亲引见，问为政之要，以观其能。
燕人悦之。
河南王乾归遣平昌公炽磐及中军将军审虔伐南凉。
审虔，乾归之子也。
八月，炽磐兵济河，南凉王傉檀遣太子虎台逆战于岭南。
南凉兵败，虏牛马十余万而还。
沮渠蒙逊帅轻骑袭西凉，西凉公暠曰：兵有不战而败敌者，挫其锐也。
蒙逊新与吾盟，而遽来袭我，我闭门不与战，待其锐气竭而击之，蔑不克矣。
顷之，蒙逊粮尽而归，暠遣世子歆帅骑七邀击之，蒙逊大败，获其将沮渠百年。
河南王乾归攻秦略阳太守姚在于柏阳堡，克之。
冬，十一月，进攻南平太守王憬于水洛城，又克之，徙民三千余户于谭郊。
遣乞伏审虔帅众二万城谭郊。
十二月，西羌彭利发袭据枹罕，自称大将军、河州牧，乾归讨之，不克。
是岁，并州刺史刘道怜为北徐州刺史，移镇彭城。
晋安皇帝义熙八年（壬子公元412年）。
二月，丙子，以吴兴太守孔靖为尚书右仆射。
河南王乾归徙都谭郊，命平昌公炽磐镇苑川。
乾归击吐谷浑阿若干于赤水，降之。
夏，四月，刘道规以疾求归，许之。
道规在荆州累年，秋毫无犯。
及归，府库帷幕，俨然若旧。
随身甲士二人迁席于舟中，道规刑之于市。
以后将军豫州刺史刘毅为卫将军、都督荆、宁、秦、雍四州诸军事、荆州刺史。
毅谓左卫将军刘敬宣曰：吾忝西任，欲屈卿为长史南蛮，岂有见辅意乎。
毅又奏以郗僧施为南蛮校尉后军司马，毛脩之为南郡太守，裕亦许之，以刘穆之代僧施为丹阳尹。
毅表求至京口辞墓，裕往会之于倪塘。
乞伏炽磐攻南凉三河太守吴阴于白土，克之，以乞伏出累代之。
秦人多劝秦王兴乘乱取炽磐，兴曰：伐人丧，非礼也。
夏王勃勃欲攻炽磐，军师中郎将王买德谏曰：炽磐，吾之与国，今遭丧乱，吾不能恤，又恃众力而伐之，匹夫且犹耻为，况万乘乎。
勃勃乃止。
闰月，庚子，南郡烈武公刘道规卒。
秋，七月，己巳朔，魏主嗣东巡，置四厢大将、十二小将；以山阳侯斤、元城侯屈行左、右丞相。
乞伏智达等击破乞伏公府于大夏，公府奔叠兰城，就其弟阿柴。
八月，乞伏炽磐自称大将军、河南王，大赦，改元永康；葬乾归于枹罕，谥曰武元王，庙号高祖。
皇后王氏崩。
庚戌，魏主嗣还平城。
九月，河南王炽磐以尚书令武始翟勍为相国，侍中、太子詹事赵景为御史大夫；罢尚书令、仆、尚书六卿、侍中等官。
癸酉，葬僖皇后于休平陵。
庚辰，诏大赦，以前会稽内史司马休之为都督荆、雍、梁、秦、宁、益六州诸军事、荆州刺史；北徐州刺史刘道怜为兖、青二州刺史，镇京口。
使豫州刺史诸葛长民监太尉留府事。
裕疑长民难独任，乃加刘穆之建武将军，置佐吏，配给资力以防之。
冬，十月，己未，镇恶至豫章口，去江陵城二十里，舍船步上。
又分遣人烧江津船舰。
军士曰：在后。
毅虑南有伏兵，夜半，帅左右三百许人开北门突出。
毅夜投牛牧佛寺。
初，毅季父镇之闲居京口，不应辟召，常谓毅及藩曰：汝辈才器，足以得志，但恐不久耳。
我不就尔求财位，亦不同尔受罪累。
每见毅、藩导从到门。
辄诟之，毅甚敬畏，未至宅数百步，悉屏仪卫，与白衣数人俱进。
及毅死，太尉裕奏征镇之为散骑常侍、光禄大夫，固辞不至。
仇池公杨盛叛秦，侵扰祁山。
秦王兴遣建威将军赵琨为前锋，立节将军姚伯寿继之，前将军姚恢出鹫峡，秦州刺史姚暠出羊头峡，右卫将军胡翼度出汧城，以讨盛。
兴自雍赴之，与诸将会于陇口。
兴以杨佛嵩为雍州刺史，帅岭北见兵以击夏。
行数日，兴谓群臣曰：佛嵩每见敌，勇不自制，吾常节其兵不过五千人。
今所将既多，遇敌必败，行已远，追之无及，将若之何。
佛嵩与夏王勃勃战，果败，为勃勃所执，绝亢而死。
秦立昭仪齐氏为后。
沮渠蒙逊迁于姑臧。
十一月，己卯，太尉裕至江陵，杀郗僧施。
初，毛脩之虽为刘毅僚佐。
素自结于裕，故裕特宥之。
赐王镇恶爵汉寿子。
裕问毅府咨议参军申永曰：今日何施而可。
永曰：除其宿畔，倍其惠泽，贯叙门次，显擢才能，如此而已。
裕纳之，下书宽租省调，节役原刑，礼辟名士，荆人悦之。
诸葛长民骄纵贪侈，所为多不法，为百姓患，常惧太尉裕按之。
及刘毅被诛，长民谓所亲曰：昔年醢彭越，今年杀韩信。
祸其至矣。
乃屏人问刘穆之曰：悠悠之言，皆云太尉与我不平，何以至此。
穆之曰：公溯流远征，以老母稚子委节下。
若一豪不尽，岂容如此邪。
长民意乃小安。
刘穆之忧长民为变，屏人问太尉行参军东海何承天曰：公今行济否。
承天曰：荆州不忧不时判，别有一虑耳。
公昔年自左里还入石头，甚脱尔；今还，宜加重慎。
穆之曰：非君，不闻此言。
裕在江陵，辅国将军王诞白裕求先下，裕曰：诸葛长民似有自疑心，卿讵宜便去。
诞曰：长民知我蒙公垂眄，今轻身单下，必当以为无虞，乃可以少安其意耳。
裕笑曰：卿勇过贲、育矣。
乃听先还。
沮渠蒙逊即河西王位，大赦，改元玄始，置官僚如凉王光为三河王故事。
以西阳太守朱龄石既有武干，又练吏职，欲用之。
众皆以为龄石资名尚轻，难当重任，裕不从。
裕与龄石密谋进取，曰：刘敬宣往年出黄虎，无功而退。
毛脩之固请行，裕恐脩之至蜀，必多所诛杀，土人与毛氏有嫌，亦当以死自固，不许。
分荆州十郡置湘州。
加太尉裕太傅、扬州牧。
丁巳，魏主嗣北巡，至长城而还。
晋安皇帝义熙九年（癸丑公元413年）。
诸葛长民与公卿频日奉候于新亭，辄差其期。
庚午，秦王兴遣使至魏修好。
太尉裕上表曰：大司马温以民无定本，伤治为深’，《庚戌》土断以一其业。
于是财阜国丰，实由于此。
自兹迄今，渐用颓驰；请申前制。
于是依界土断，唯徐、兖、青三州居晋陵者，不在断例；诸流寓郡县多所并省。
戊寅，加裕豫州刺史。
裕固让太傅、州牧。
林邑范胡达寇九真，杜慧度击斩之。
河南王炽磐遣镇东将军昙达、平东将军王松寿将兵东击休官权小郎、吕破胡于白石川，大破之，虏其男女万余口，进据白石城。
显亲休官权小成、吕奴迦等二万余户据白邟，不服；昙达攻斩之，陇右休官悉降。
夏王勃勃大赦，改元凤翔。
以叱干阿利领将作大匠，发岭北夷、夏十万人筑都城于朔方水北、黑水之南。
勃勃曰：朕方统一天下，君临万邦，宜名新城曰统万。
阿利性巧而残忍，蒸土筑城，锥入一寸，即杀作者而并筑之。
勃勃以为忠，委任之。
凡造兵器成，呈之，工人必有死者，射甲不入则斩弓人，入则斩甲匠。
又铸铜为一大鼓。
飞廉、翁仲、铜驼、龙虎之属，饰以黄金，列于宫殿之前。
凡杀工匠数千，由是器物皆精利。
勃勃自谓其祖从母姓为刘，非礼也。
古从氏族无常，乃改姓赫连氏，言帝王系天为子，其徽赫与天连也。
其非正统者，皆以铁伐为氏，言其刚锐如铁，皆堪伐人也。
夏，四月，乙卯，魏主嗣西巡，命郑兵将军奚斤、鸿飞将军尉古真、都将闾大肥等击越勤部于跋那山。
大肥，柔然人也。
河南王炽磐遣安北将军乌地延、冠军将军翟绍击吐谷浑别统句旁于泣勤川，大破之。
河西王蒙逊立子政德为世子，加镇卫大将军、录尚书事。
蒙逊西如苕藋，遣冠军将军伏恩将骑一万袭卑和、乌啼二部，大破之，俘二千余落而还。
蒙逊寝于新台，阉人王怀祖击蒙逊，伤足，其妻孟氏禽斩之。
蒙逊母车氏卒。
五月，乙亥，魏主嗣如云中旧宫。
丙子，大赦。
龄石至平模，去成都二百里，纵遣秦州刺史候晖、尚书仆射谯诜帅众万余屯平模，夹岸筑城以拒之。
钟曰：不然。
诸将以水北城地险兵多，欲先攻其南城。
戊辰，纵弃成都出走，尚书令马耽封府库以待晋师。
魏奚斤等破越勤于跋那山西，徙二万余家于大宁。
河西胡曹龙等拥部众二万人来入蒲子，张外降之，推龙为大单于。
丙戌，魏主嗣如定襄大洛城。
河南王炽磐击吐谷浑支旁于长柳川，虏旁及其民五千余户而还。
八月，癸卯，魏主嗣还平城。
曹龙请降于魏，执送张外，斩之。
丁丑，魏主嗣如豺山宫。
癸未，还。
九月，再命太尉裕为太傅、扬州牧；固辞。
河南王炽磐击吐谷浑别统掘逵于渴浑川，大破之，虏男女二万三千。
冬，十月，掘逵帅其余众降于炽磐。
吐京胡与离石胡出以眷叛魏，魏主嗣命元城侯屈督会稽公刘絜、永安侯魏勤以讨之。
丁巳，出以眷引夏兵邀击絜，禽之，以献于夏；勤战死。
嗣以屈亡二将，欲诛之；既而赦之，使摄并州刺史。
屈到州，纵酒废事，嗣积其前后罪恶，槛车征还。
斩之。
是岁，以敦煌索邈为梁州刺史，苻宣乃还仇池。
晋安皇帝义熙十年（甲寅公元414年）。
春，正月，辛酉，魏大赦，改元神瑞。
辛巳，魏主嗣如繁畤。
二月，戊戌，还平城。
夏王勃勃侵魏河东蒲子。
庚戌，魏主嗣如豺山宫。
魏并州刺史娄伏连袭杀夏所置吐京护军及其守兵。
司马休之在江陵，颇得江、汉民心。
夏，五月，辛酉，魏主嗣还平城。
秦后将军敛成讨叛羌，为羌所败，惧罪，出奔夏。
南凉抚军从事中郎尉肃言于虎台曰：外城广大难守，殿下不若聚国人守内城，肃等帅晋人拒战于外，虽有不捷，犹足自存。
虎台曰：炽磐小贼，旦夕当走，卿何过虑之深。
虎台疑晋人有异心，悉召豪望有谋勇者闭之于内。
孟恺泣曰：炽磐乘虚内侮，国家危于累卵。
恺等进欲报恩，退顾妻子，人思效死，而殿下乃疑之如是邪。
虎台曰：’吾岂不知君之忠笃，惧余人脱生虑表，以君等安之耳。
一夕，城溃，炽磐入乐都，遣平远将军捷虔帅骑五千追傉檀，以镇南将军廉屯为都督河右诸军事、凉州刺史，镇乐都；秃发赴单为西平太守，镇西平；以赵恢为广武太守，镇广武；曜武将军王基为晋兴太守，镇浩亹；徙虎台及其文武百姓万余户于枹罕。
匡曰：章武临海，舟楫可通，出于辽西临渝，不为难也。
匡与跋从兄买、从弟睹自长乐帅五千余户归于和龙，契丹、库莫奚皆降于燕。
斛律至和龙，燕王跋赐斛律爵上谷侯，馆之辽东，待以客礼，纳其女为昭仪。
六月，泰山太守刘研等帅流民七千余家，河西胡酋刘遮等帅部落万余家，皆降于魏。
乐都之溃也，南凉安西将军樊尼自西平奔告南凉王傉檀，傉檀谓其众曰：今妻子皆为炽磐所虏，退无所归，卿等能与吾籍乙弗之资，取契汗以赎妻子乎。
乃引兵西。
众多逃还，傉檀遣镇北将军段苟追之，苟亦不还。
于是将士皆散，唯樊尼与中军将军纥勃、后军将军洛肱、散骑侍郎阴利鹿不去。
傉檀曰：蒙逊、炽磐昔皆委质于吾，今而归之，不亦鄙乎。
四海之广，无所容身，何其痛也。
与其聚而同死，不若分而或全。
樊尼，吾长兄之子，宗部所寄；吾众在北者户垂一万，蒙逊方招怀士民，存亡继绝，汝其从之；纥勃、洛肱，亦与尼俱行。
吾年老矣，所适不容，宁见妻子而死。
遂归于炽磐，唯阴利鹿随之。
傉檀谓利鹿曰：吾亲属皆散，卿何独留。
利鹿曰：臣老母在家，非不思归；然委质为臣，忠孝之道，难以两全。
臣不才，不难为陛下泣血求救于邻国，敢离左右乎。
傉檀叹曰：知人固未易。
大臣亲戚皆弃我去，今日忠义终始不亏者，唯卿一人而已。
魏主嗣以博士王谅为平南参军，使以平南将军、相州刺史尉太真书与太尉裕相闻。
丰真，古真之弟也。
九月，丁巳朔，日有食之。
冬，十月，河南王炽磐复称秦王，置百官。
燕主跋与夏连和，夏王勃勃遣御史中丞乌洛孤如燕莅盟。
十一月，壬午，魏主嗣遣使者巡行诸州，校阅守宰资财，非家所赍者，悉薄为赃。
西秦王炽磐立妃秃发氏为后。
十二月，丙戌朔，柔然可汗大檀侵魏。
丙申，魏主嗣北击之。
大檀走，遣奚斤等追之，遇大雪，士卒冻死及堕指者什二三。
河内人司马顺宰自称晋王，魏人讨之，不克。
燕辽西安素弗卒，燕王跋比葬七临之。
是岁，司马国璠兄弟聚众数百，潜渡淮，夜入广陵城。
魏博士祭酒崔浩为魏主嗣讲《易》及《洪范》，嗣因问浩天文、术数。
浩占决多验，由是有宠，凡军国密谋皆预之。
晋安皇帝义熙十一年（乙卯公元415年）。
春，正月，丙长，魏主嗣还平城。
太尉裕收司马休之次子文宝、兄子文祖，并赐死；发兵击之。
丁丑，以吏部尚书谢裕为尚书左仆射。
辛巳，太尉裕发建康。
以中军将军刘道怜监留府事，刘穆之兼右仆射。
事无大小，皆决于穆之。
又以高阳内史刘钟领石头戍事，屯冶亭。
休之府司马张裕、南平太守檀范之闻之，皆逃归建康。
裕，邵之兄也。
雍州刺史鲁宗之自疑不为太尉裕所容，与其子竟陵太守轨起兵应休之。
二月，休之上表罪状裕，勒兵拒之。
琅邪太守刘朗帅二千余家降魏。
庚子，河西胡刘云等帅数万户降魏。
太尉裕吏参军檀道济、朱超石将步骑出襄阳。
超石，龄石之弟也。
江夏太守刘虔之将兵屯三连，立桥聚粮以待，道济等积日不至。
鲁轨袭击虔之，杀之。
裕使其壻振威将军东海徐逵之统参军蒯恩、王允之、沈渊子为前锋，出江夏口。
逵之等与鲁轨战于破冢，兵败，逵之、允之、渊子皆死，独蒯恩勒兵不动。
轨乘胜力攻之，不能克，乃退。
渊子，林子之兄也。
裕军于马头，闻逵之死，怒甚。
三月，壬午，帅诸将济江。
鲁轨、司马文思将休之兵四万，临峭岸置陈，军士无能登者。
裕自被甲欲登，诸将谏，不从，怒愈甚。
太尉主簿谢晦前抱持裕，裕抽剑指晦曰：我斩卿。
晦曰：天下可无晦，不可无公。
建武将军胡藩领游兵在江津，裕呼藩使登，藩有疑色。
裕命左右录来，欲斩之。
藩顾曰：正欲击贼，不得奉教。
乃以刀头穿岸，劣容足指，腾之而上，随之者稍多。
既登岸，直前力战。
休之兵不能当，稍引却。
裕兵因而乘之，休之兵大溃，遂克江陵。
休之、宗之俱北走，轨留石城。
裕命阆中侯下邳赵伦之、太尉参军沈林子攻之；遣武陵内史王镇恶以舟师追休之等。
夏王勃勃攻秦杏城，拔之，执守将姚逵，坑士卒二万人。
秦王兴如北地，遣广平公弼及辅国将军敛曼嵬向新平，兴还长安。
河西王蒙逊攻西秦广武郡，拔之。
河西饥胡相聚于上党，推胡人白亚栗斯为单于，改元建平。
以司马顺宰为谋主，寇魏河内。
夏，四月，魏主嗣命公孙表等五将讨之。
青、冀二州刺史刘敬宣参军司马道赐，宗室之疏属也。
闻太尉裕攻司马休之，道赐与同府辟闾道秀、左右小将王猛子谋杀敬宣，据广固以应休之。
乙卯，敬宣召道秀，屏人语，左右悉出户。
猛子逡巡在后，取敬宣备身刀杀敬宣。
文武佐吏即时讨道赐等，皆斩之。
己卯，魏主嗣北巡。
五月，丁亥，魏主嗣如大宁。
赵伦之、沈林子破鲁轨于石城，司马休之、鲁宗之救之不及，遂与轨奔襄阳，宗之参军李应之闭门不纳。
甲午，休之、宗之、轨及谯王文思、新蔡王道赐、梁州刺史马敬、南阳太守鲁范俱奔秦。
宗之素得士民心，争为之卫送出境。
王镇晋等追之，尽境而还。
初，休之等求救于秦、魏，秦征虏将军姚成王及司马国璠引兵至南阳，魏长孙嵩至河东，闻休之等败，皆引还。
休之至长安，秦王兴以为扬州刺史，使侵扰襄阳。
待御史唐盛言于兴曰：据符谶之文，司马氏当复得河、洛。
以兖、青二州刺史刘道怜为都督荆、湘、益、秦、宁、梁、雍七州诸军事、骠骑将军、荆州刺史。
益州刺史朱龄石遣使诣河西王蒙逊，谕以朝廷威德。
蒙逊遣舍人黄迅诣龄石，且上表言：伏闻车骑将军裕欲清中原，愿为右翼，驱除戎虏。
夏王勃勃遣御史中丞乌洛孤与蒙逊结盟，蒙逊遣其弟湟河太守汉平莅盟于夏。
西秦王炽磐帅众三万袭湟河，沮渠汉平拒之，遣司马隗仁夜出击炽磐，破之。
炽磐将引去，汉平长史焦昶、将军段景潜召炽磐，炽磐复攻之，昶、景因说汉平出降。
仁勒壮士百余据南门楼，三日不下，力屈，为炽磐所禽。
炽磐欲斩之，散骑常侍武威段晖谏曰：仁临难不畏死，忠臣也，宜宥之以厉事君。
乃囚之。
炽磐以左卫将军匹达为湟河太守，击乙弗窟乾，降其三千余户而归。
以尚书右仆射出连虔为都督岭北诸军事、凉州刺史；以凉州刺史谦屯为镇军大将军、河州牧。
隗仁在西秦五年，段晖又为之请，炽磐免之，使还姑臧。
戊午，魏主嗣行如濡源，遂至上谷、涿鹿、广宁。
秋，七月，癸未，还平城。
西秦王炽磐以秦州刺史昙达为尚书令，光禄勋王松寿为秦州刺史。
辛亥晦，日有食之。
八月，甲子，太尉裕还建康，固辞太傅、州牧，其余受命。
以豫章公世子义符为兖州刺史。
丁未，谢裕卒；以刘穆之为左仆射。
九月，己亥，大赦。
太史令王亮、苏坦言于魏主嗣曰：按谶书，魏当都邺，可得丰乐。
嗣以问群臣，博士祭酒崔浩、特进京兆周澹曰：迁都于邺，可以救今年之饥，非久长之计也。
秦王兴药动。
兴闻之，怒，收弼党唐盛、孙玄等杀之。
冬，十月，壬子，秦王兴使散骑常侍姚敞等送其女西平公主于魏，魏主嗣以后礼纳之；铸金人不成，乃以为夫人，而宠遇甚厚。
西秦王炽磐遣襄武侯昙达等将骑一万，击南羌弥姐、康薄于赤水，降之；以王孟保为略阳太守，镇赤水。
燕尚书令孙护之弟伯仁为昌黎尹，与其弟叱支乙拔皆有才勇，从燕王跋起兵有功，求开府不得，有怨言，跋皆杀之。
进护开府仪同三司、录尚书事，以慰其心，护怏怏不悦，跋鸩杀之。
林邑寇交州，州将击败之。
晋安皇帝义熙十二年（丙辰公元416年）。
春，正月，甲申，魏主嗣如豺山宫。
戊子，还平城。
加太尉裕兖州刺吏、都督南秦州，凡都督二十二州；以世子义符为豫州刺史。
西秦王炽磐攻秦洮阳公彭利和于漒川，沮渠蒙逊攻石泉以救之。
炽磐至沓中，引还。
二月，炽磐遣襄武侯昙达救石泉，蒙逊亦引去。
蒙逊遂与炽磐结和亲。
秦王兴如华阴，使太子泓监国，入居西宫。
兴入宫，命太子泓录尚书事，东平公绍及右卫将军胡翼度典兵禁中，防制内外。
遣殿中上将军敛曼嵬收弼等中甲仗，内之武库。
愔即与尹冲帅甲士攻端门，敛曼嵬，胡翼度等勒兵闭门拒战。
泓侍疾在咨议堂，太子右卫率姚和都帅东宫兵入屯马道南。
泓命齐公恢杀安定太守吕超，恢犹豫久之，乃杀之。
二月，加太尉裕中外大都督。
裕戒严将伐秦。
诏加裕领司、豫二州刺史，以其世子义符为徐、兖二州刺史。
琅邪王德文请启行戌路，修敬山陵；诏许之。
夏，四月，壬子，魏大赦，改元泰常。
西秦襄武候昙达等击秦秦州刺史姚艾于上邽，破之，徙其民五千余户于枹罕。
五月，癸巳，加太尉裕领北雍州刺史。
六月，丁巳，魏主嗣北巡。
并州胡数万落叛秦，入于平阳，推匈奴曹弘为大单于，攻立义将军姚成都于匈奴堡。
征东将军姚懿自蒲阪讨之，执弘，送长安，徙其豪右万五千落于雍州。
氐王杨盛攻秦祁山，拔之，进逼秦州。
凉司马索承明上书劝凉公暠伐河西王蒙逊，暠引见，谓之曰：蒙逊为百姓患，孤岂忘之。
秋，七月，魏主嗣大猎于牛川，临殷繁水而还。
戊戌，至平城。
八月，丙午，大赦。
宁州献琥珀枕于太尉裕。
裕以琥珀治金创，得之大喜，命碎捣分赐北征将士。
裕以世子义符为中军将军，监太尉留府事。
刘穆之为左仆射，领监军、中军二府军司，入居东府，总摄内外。
以太尉左司马东海徐羡之为穆之之副，左将军朱龄石守卫殿省，徐州刺史刘怀慎守卫京师，扬州别驾从事史张裕任留州事。
怀慎，怀敬之弟也。
中军咨议参军张邵言于裕曰：人生危脆，必当远虑。
裕既行，青州刺史檀祗自广陵辄帅众至涂中掩讨亡命。
刘穆之恐祗为变，议欲遣军。
时檀韶为江州刺史，张邵曰：今韶据中流，道济为军首，若有相疑之迹，则大府立危，不如逆遣慰劳以观其意，必无患也。
穆之乃止。
初，魏主嗣使公孙表讨白亚栗斯，曰：必先与秦洛阳戍将相闻，使备河南岸，然后击之。
表未至，胡人废白亚栗斯，更立刘虎为率善王。
表以胡人内自携贰，势必败散，遂不告秦将而击之，大为虎所败，士卒死伤甚众。
嗣谋于群臣曰：胡叛逾年，讨之不克，其众繁多，为患日深。
今盛秋不可复发兵，妨民农务，将若之何。
白马侯崔宏曰：胡众虽多，无健将御之，终不能成大患。
表等诸军，不为不足，但法令不整，处分失宜，以致败耳。
得大将素有威望者将数百骑往摄表军，无不克矣。
相州刺史叔孙建前在并州，为胡、魏所畏服，诸将莫及，可遣也。
嗣从之，以建为中领军，督表等讨虎。
九月，戊午，大破之，斩首万余级，虎及司马顺宰皆死，俘其众十万余口。
王镇恶、檀道济入秦境，所向皆捷。
秦将王苟生以漆丘降镇恶，徐州刺史姚掌以项城降道济，诸屯守皆望风款附。
秦东平公绍言于秦主泓曰：晋兵已过许昌，安定孤远，难以救卫，宜迁其镇户，内实京畿，可得精兵十万，虽晋、夏交侵，犹不亡国。
左仆射梁喜曰：刘公恢有威名，为岭北所惮，镇人已与勃勃深仇，理应守死无贰。
王仲德水军入河，将逼滑台。
魏兖州刺史尉建畏懦，帅众弃城，北渡河。
冬，十月，壬戌，魏主嗣如豺山宫。
魏主嗣遣骁骑将军延普渡濡水击斌，斩之；遂攻燕幽州刺史傉官昌、征北将军库傉官提，皆斩之。
秦阳城、荥阳二城皆降，晋兵进至成皋。
秦征南将军陈留公洸镇洛阳，遣使求救于长安。
秦主泓遣越骑校尉阎生帅骑三千救之，武卫将军姚益男将步卒一万助守洛阳，又遣并州牧姚懿南屯陕津，为之声援。
己丑，诏遣兼司空高密王恢之修谒五陵，置守卫。
太尉裕以冠军将军毛脩之为河南、河内二郡太守，行司州事，戍洛阳。
西秦王炽磐使秦州刺史王松寿镇马头，以逼秦之上邽。
十一月，甲戌，魏主嗣还平城。
太尉裕遣左长史王弘还建康，讽朝廷求九锡。
弘，珣之子也。
十二月，壬申，诏以裕为相国、总百揆、扬州牧，封十郡为宋公，备九锡之礼，位在诸侯王上，领征西将军、司、豫、北徐、雍四州刺史如故，裕辞不受。
西秦王炽磐遣使诣太尉裕，求击秦以自效。
裕拜炽磐平西将军、河南公。
秦姚懿司马孙畅说懿使袭长安，诛东平公绍，废秦主泓而代之。
左常侍张敞、侍郎左雅谏曰：殿下以母弟居方面，安危休戚，与国同之。
泓闻之，召东平公绍，密与之谋。
绍曰：懿性识鄙浅，从物推移。
造此谋者，必孙畅也。
但驰使征畅，遣抚军将军讃据陕城，臣向潼关为诸军节度，若畅奉诏而至，臣当遣懿帅河东见兵共御晋师；若不受诏命，便当声其罪而讨之。
泓曰：叔父之言，杜稷之计也。
乃遣姚讃及冠军将军司马国璠、建义将军虵玄屯陕津，武卫将军姚驴屯潼关。
宁东将军姚成都拒之，懿卑辞诱之，送佩刀为誓，成都不从。
是岁，魏卫将军安城孝元王叔孙俊卒。
魏主嗣甚惜之，谓其妻桓氏曰：生同其荣，能没同其戚乎。
桓氏乃缢而袝焉。
晋安皇帝义熙十三年（丁巳公元417年）。
春，正月，甲戌朔，日有食之。
秦主泓朝会百官于前殿，以内外危迫，君臣相泣。
太尉裕引水军发彭城，留其子彭城公义隆镇彭城。
诏以义隆为监徐、兖、青、冀四州诸军事、徐州刺史。
西秦安东将军木弈干击吐谷浑树洛干，破其弟阿柴于尧杆川，俘五千余口而还。
树洛干走保白兰山，惭愤发疾，将卒，谓阿柴曰：吾子拾虔幼弱，今以大事付汝。
树洛干卒，阿柴立，自称骠骑将军、沙州刺史。
谥树洛干曰武王。
阿柴稍用兵侵并其傍小种，地方数千里，遂为强国。
河西王蒙逊遣其将袭乌啼部，大破之；又击卑和部，降之。
王镇恶进军渑池，遣毛德祖袭尹雅于蠡吾城，禽之，雅杀守者而逃。
檀道济、沈林子自陕北渡河，拔襄邑堡，秦河北太守薛帛奔河东。
辛酉，荥阳守将傅洪以虎牢降魏。
秦主泓以东平公绍为太宰、大将军、都督中外诸军事，假黄钺，改封鲁公，使督武卫将军姚鸾等步骑五万守潼关，又遣别将姚驴救蒲阪。
沈林子谓檀道济曰：蒲阪城坚兵多，不可猝拔，攻之伤众，守之引日。
南朝〕宋高祖武皇帝永初元年（庚申公元420年）。
春，正月，己亥，魏主还宫。
秦王炽磐立其子暮末为太子，仍领抚军大将军、都督中外诸军事，大赦，改元建弘。
五月，乙酉，魏更谥宣武帝曰道武帝。
魏淮南公司马国璠、池阳子司马道赐谋外叛，司马文思告之。
庚戌，魏主杀国璠、道赐，赐文思爵郁林公。
国璠等连引平城豪杰，坐族诛者数十人，章安侯封懿之子玄之当坐。
魏主以玄之燕朝旧族，欲宥其一子。
玄之曰：弟子磨奴早孤，乞全其命。
乃杀玄之四子而宥磨奴。
六月，壬戌，王至建康。
傅亮讽晋恭帝禅位于宋，具诏草呈帝，使书之。
帝欣然操笔，谓左右曰：桓玄之时，晋氏已无天下，重为刘公所延，将二十载；今日之事，本所甘心。
遂书赤纸为诏。
甲子，帝逊于琅邪第，百官拜辞，秘书监徐广流涕哀恸。
丁卯，王为坛于南郊，即皇帝位。
帝临太极殿，大赦，改元。
其犯乡论清议，一皆荡涤，与之更始。
裴子野论曰：昔重华受终，四凶流放；武王克殷，顽民迁洛。
天下之恶一也，乡论清议，除之，过矣。
追尊皇考为孝穆皇帝，皇妣赵氏为孝穆皇后；尊王太后萧氏为皇太后。
上事萧太后素谨，及即位，春秋已高，每旦入朝太后，未尝失时刻。
庚午，以司空道怜为太尉，封长沙王。
追封司徒道规为临川王，以道怜子义庆袭其爵。
其余功臣徐羡之等，增位进爵各有差。
追封刘穆之为南康郡公，王镇恶为龙阳县候。
上海叹念穆之，曰：穆之不死，当助我治天下。
可谓人之云亡，邦国殄瘁’。
又曰：穆之死，人轻易我。
立皇子桂阳公义真为庐陵王，彭城公义隆为宜都王，义康为彭城王。
己卯，改《泰始历》为《永初历》。
魏主如翳犊山，遂至冯滷池。
闻上受禅，驿召崔浩告之曰：卿往年之言验矣，朕于今日始信天道。
秋，七月，丁酉，魏主如五原。
甲辰，诏以凉公歆为都督高昌等七郡诸军事、征西大将军、酒泉公；秦王炽磐为安西大将军。
交州刺史杜慧度击林邑，大破之，所杀过半。
林邑乞降，前后为所钞掠者皆遣还。
慧度在交州，为政纤密，一如治家，吏民畏而爱之，城门夜开，道不拾遗。
丁未，魏主如云中。
河西王蒙逊欲伐凉，先引兵攻秦浩亹；既至，潜师还屯川岩。
凉公歆欲乘虚袭张掖；宋繇、张体顺切谏，不听。
太后尹氏谓歆曰：汝新造之国。
地狭民希，自守犹惧不足，何暇伐人。
先王临终，殷勤戒汝：深慎用兵，保境宁民，以俟天时。
言犹在耳，奈何弃这。
蒙逊善用兵，非汝之敌，数年以来，常有兼并之志。
汝国虽小，足为善政，修德养民，静以待之。
彼若昏暴，民将归汝；若其休明，汝将事之。
岂得轻为举动，侥冀非望。
以吾观之，非但丧师，殆将亡国。
亦不听。
宋繇叹曰：今兹大事去矣。
八月，辛未，追谥妃臧氏为敬皇后。
癸酉，立王太子义符为皇太子。
闰月，壬午，诏晋帝诸陵悉署守卫。
九月，秦振武将军王基等袭河西王蒙逊胡园戍，俘二千余人而还。
李恂在敦煌有惠政；索元绪粗险好杀，大失人和。
郡人宋承、张弘密信招恂。
冬，恂帅数十骑入敦煌，元绪东奔凉兴。
承等推恂为冠军将军、凉州刺史，改元永建。
河西王蒙逊遣世子政德攻敦煌，恂闭城不战。
十二月，丁亥，可城羌酋狄温子帅三千余家降魏。
南朝〕宋高祖武皇帝永初二年（辛酉公元421年）。
春，正月，辛酉，上祀南郊，大赦。
以扬州刺史庐陵王义真为司徒，尚书仆射徐羡之为尚书令、扬州刺史，中书令傅亮为尚书仆射。
辛未，魏主嗣行如公阳。
河西王蒙逊帅众二万攻李恂于敦煌。
秦王炽磐遣征北将军木弈干、辅国将军元基攻上邽，遇霖雨而还。
三月，甲子，魏阳平王熙卒。
魏主发代者六千人筑苑，东包白登，周三十余里。
河西王蒙逊遣右卫将军沮渠鄯善、建节将军沮渠苟生帅众七千伐秦。
秦王炽磐遣征北将军木弈干等师步骑五千拒之，败鄯善等于五涧，虏苟生，斩首二千而还。
九月，帝令淡之与兄右卫将军叔度往视妃，妃出就别室相见。
庚戌，魏主还宫。
冬，十月，己亥，诏以河西王蒙逊为镇军大将军、开府仪同三司、凉州刺史。
己亥，魏主如代。
十一月，辛亥，葬晋恭帝于冲平陵，帝帅百官瞻送。
十二月，丙申，魏主西巡，至云中。
秦王炽磐遣征西将军孔子等帅骑二万击契汗秃真于罗中。
河西王蒙逊所署晋昌太守唐契据郡叛，蒙逊遣世子政德讨之。
契，瑶之子也。
上之为宋公也，谢瞻为宋台中书侍郎，其弟晦为右卫将军。
南朝〕宋高祖武皇帝永初三年（壬戌公元422年）。
春，正月，甲辰朔，魏主自云中西巡，至屋窦城。
秦征西将军孔子等大破契汗秃真，获男女二万口，牛羊五十余万头。
二月，丁丑，诏分豫州淮以东为南豫州，治历阳，以彭城王义康为刺史。
又分荆州十郡置湘州，治临湘，以左卫将军张邵为刺史。
丙戌，魏主还宫。
三月，上不豫，太尉长沙王道怜、司空徐羡之、尚书仆射傅亮、领军将军谢晦、护军将军檀道济并入侍医药。
群臣请祈祷神祇，上不许，唯使侍中谢方明以疾告宗庙而已。
上性不信奇怪，微时多符瑞，及贵，史官审以所闻，上拒而不答。
檀道济出为镇北将军、南兖州刺史，镇广陵，悉监淮南诸军。
帝疾瘳，己未，大赦。
刁逵之诛也，其子弥亡命。
辛酉，弥帅数十人入京口，太尉留府司马陆仲元击斩之。
乙丑，魏河南王曜卒。
夏，四月，甲戌，魏立皇子焘为太平王，拜相国，加大将军；丕为乐平王，弥为安定王，范为乐安王，健为永昌王，崇为建宁王，俊为新兴王。
乙亥，诏封仇池公杨盛为武都王。
秦王炽磐以折冲将军乞伏是辰为西胡校尉。
五月，帝疾甚，召太子诫之曰：檀道济虽有干略，而无远志，非如兄韶有难御之气也。
徐羡之、傅亮，当无异图。
谢晦数从征伐，颇识机变，若有同异，必此人也。
又为手诏曰：后世若有幼主，朝事一委宰相，母后不烦临朝。
司空徐羡之、中书令傅亮、领军将军谢晦、镇北将军檀道济同被顾命。
癸亥，帝殂于西殿。
太子即皇帝位，年十七，大赦，尊皇太后曰太皇太后，立妃司马氏为皇后。
后，晋恭帝女海盐公主也。
嵩实姓拔拔，斤姓达奚，观姓丘穆陵，堆姓丘敦。
是时，魏之群臣出于代北者，姓多重复，及高祖迁洛，始皆改之。
旧史患其烦杂难知，故皆从后姓以就简易，今从之。
魏主又以典东西部刘絜、门下奏事代人古弼、直郎徒河卢鲁元忠谨恭勤，使之给侍东宫，分典机要，宣纳辞令。
六月，壬申，以尚书仆射傅亮为中书监、尚书令，以领军将军谢晦领中书令，侍中谢方明为丹阳尹。
戊子，长沙景王道怜卒。
魏建义将军刁雍寇青州，州兵击破之。
秋，七月，己酉，葬武皇帝于初宁陵，庙号高祖。
河西王蒙逊遣前将军沮渠成都帅众一万，耀兵岭南，遂屯五涧。
九月，秦王炽磐遣征北将军出连虔等帅骑六千击之。
乙巳，魏主如灅南宫，遂如广宁。
辛亥，魏人筑平城外郭，周围三十二里。
魏主如乔山，遂东如幽州。
冬，十月，甲戌，还宫。
时司州刺史毛德祖戍虎牢，东郡太守王景度告急于德祖，德祖遣司马翟广等将步骑三千救之。
奚斤等攻滑台，不拔，求益兵。
秦出连虔与河西沮渠成都战，禽之。
十一月，魏太子焘将兵出屯塞上，使安定王弥与安同居守。
庚戌，奚斤等急攻滑台，拔之。
斤等进击翟广等于土楼，破之，乘胜进逼虎牢；毛德祖与战，屡破之。
魏主遣中领军代人娥清、期思侯柔然闾大肥将兵七千人会周几、叔孙建南渡河，军于碻磝。
秦王炽磐征秦州牧昙达为左丞相、征东大将军。
南朝〕宋·营阳王景平元年（癸亥公元423年）。
春，正月，己亥朔，大赦，改元。
辛丑，帝礼南郊。
己未，诏征豫章太守蔡廓为吏部尚书。
沈约论曰：蔡廓固辞铨衡，耻为志屈；岂不知选、录同体，义无偏断乎。
良以主暗时难，不欲居通塞之任。
远矣哉。
庚申，檀道济军于彭城。
魏叔孙建入临淄，所向城邑皆溃。
竺夔聚民保东阳城，其不入城者，使各依据山险，芟夷禾稼。
魏军至，无所得食。
济南太守垣苗帅众依夔。
刁雍见魏主于邺，魏主曰：叔孙建等入青州，民皆藏避，攻城不下。
彼素服卿威信，今遣卿助之。
乃以雍为青州刺史，给雍骑，使行募兵以取青州。
魏兵济河向青州者凡六万骑，刁雍募兵得五千人，抚慰士民，皆送租供军。
柔然寇魏边。
二月，戊辰，魏筑长城，自赤城西至五原，延袤二千余里，备置戍卒，以备柔然。
丁丑，太皇太后萧氏殂。
河西王蒙逊及吐谷浑王阿柴皆遣使入贡。
庚辰，诏以蒙逊为都督凉、秦、河、沙四州诸军事、骠骑大将军、凉州牧、河西王；以阿柴为督塞表诸军事、安西将军、沙州刺史、浇河公。
三月，壬子，葬孝懿皇后于兴宁陵。
魏奚斤、公孙表等共攻虎牢，魏主自邺遣兵助之。
毛德祖出兵与公孙表大战，从朝至晡，杀魏兵数百。
会奚斤自许昌还，合击德祖，大破之，亡甲士千余人，复婴城自守。
魏主又遣万余人从白沙渡河，屯濮阳南。
朝议以项城去魏不远，非轻军所抗，使刘粹召高道瑾还寿阳；若沈叔狸已进，亦宜且追。
粹奏：虏攻虎牢，未复南向，若遽摄军舍项城，则淮西诸郡无所凭依。
沈叔狸已顿肥口，又不宜遽退。
时李元德帅散卒二百至项，刘粹使助高道瑾戍守，请宥其奔败之罪，朝议并许之。
乙巳，魏主畋于韩陵山，遂如汲郡，至枋头。
初，毛德祖在北，与公孙表有旧。
叔孙建将三万骑逼东阳城，城中文武才一千五百人，竺夔、垣苗悉力固守，时出奇兵击魏，破之。
甲子，刘粹遣李元德袭许昌，斩庾龙。
元德因留绥抚，并上租粮。
于栗磾造浮桥于冶阪津。
夏，四月，丁卯，魏主如成皋，绝虎牢汲河之路。
叔孙建自东阳趋滑台，道济分遣王促德向尹卯。
蛮王梅安帅渠帅数十人入贡于魏。
初，诸蛮本居江、淮之间，其后种落滋蔓，布于数州，东连寿春，西通巴、蜀，北接汝、颍，往往有之。
在魏世不甚为患；及晋，稍益繁昌，渐为寇暴。
及刘、石乱中原，诸蛮无所忌惮，渐复北徙，伊阙以南，满于山谷矣。
河西世子政德攻晋昌，克之。
唐契及弟和、甥李宝同奔伊吾，招集遗民，归附者至二千余家，臣于柔然；柔然以契为伊吾王。
秦王炽磐谓其群臣曰：今宋虽奄有江南，夏人雄据关中，皆不足与也。
独魏主奕世英武，贤能为用，且谶云恒代之北当有真人’，吾将举国而事之。
乃遣尚书郎漠者阿胡等入见于魏，贡黄金二百斤，并陈伐夏方略。
闰月，丁未，魏主如河内，登太行，至高都。
奚斤等悉定司、兖、豫诸郡县，置守宰以抚之。
魏主命周几镇河南，河南人安之。
徐羡之兄子吴郡太守珮之颇豫政事，与侍中王韶之、程道惠、中书舍人邢安泰、潘盛结为党友。
五月，魏主还平城。
六月，己亥，魏宜都文成王穆观卒。
丙辰，魏主北巡，至参合陂。
秋，七月，癸酉，尊帝母张夫人为皇太后。
魏主如三会屋侯泉。
八月，辛丑，如马邑，观灅源。
柔然寇河西，河西王蒙逊命世子政德击之。
政德轻骑进战，为柔然所杀，蒙逊立次子兴为世子。
冬，十月，癸卯，魏人广西宫外垣，周二十里。
秃发傉檀之死也，河西王蒙逊遣人诱其故太子虎台，许以番禾、西安二郡处之，且借之兵，使伐秦，报其父仇，复取故地。
十一月，魏周几寇许昌，许昌溃，颍川太守李元德奔项。
戊辰，魏人围汝阳，汝阳太守王公度亦奔项。
刘粹遣其将姚耸夫等将兵助守项城。
魏人夷许昌城，毁钟城，以立封疆而还。
己巳，魏太宗殂。
壬申，世祖即位，大赦。
十二月，庚子，魏葬明元帝于金陵。
魏主追尊其母杜贵嫔为密皇后。
自司徒长孙嵩以下普增爵位。
以襄城公卢鲁元为中书监，会稽公刘为尚书令，司卫监尉眷、散骑侍郎刘库仁等八人分典四部。
眷，古真之弟子也。
以河内镇将代人罗结为侍中、外都大官，总三十六曹事。
左光禄大夫崔浩研精经术，练习制度，凡朝廷礼仪，军国书诏，无不关掌。
浩不好老、庄之书，曰：此矫诬之说，不近人情。
老聃习礼，仲尼所师，岂肯为败法之书以乱先王之治乎。
尤不信佛法，曰：何为事此胡神。
及世祖即位，左右多毁之。
帝不得已，命浩以公归第。
然素知其贤，每有疑议，辄召问之。
浩纤妍洁白如美妇人，常自谓才比张良，而稽古过之。
既归第，因修服食养性之术。
初，嵩山道士寇谦之，赞之弟也，修张道陵之术，自言尝遇老子降，命谦之继道陵为天师，授以辟谷轻身之术及《科戒》二十卷，使之清整道教。
又遇神人李谱文，云老子之玄孙也，授以《图簶真经》六十余卷，使之辅佐北方太平真君；出天宫静轮之法，其中数篇，李君之手笔也。
是以刘歆《七略》叙道家为诸子，神仙为方技。
汉太祖高皇帝五年（己亥公元前202年）。
冬，十月，汉王追项羽至固陵，与齐王信、魏相国越期会击楚；信、越不至，楚击汉军，大破之。
十一月，刘贾南渡淮，围寿春，遣人诱楚大司马周殷。
殷畔楚，以舒屠六，举九江兵迎黥布，并行屠城父，随刘贾皆会。
项王乃复引兵而东，至东城，乃有二十八骑。
汉骑追者数千人，项王自度不得脱，谓其骑曰：吾起兵至今，八岁矣；身七十馀战，未尝败北，遂霸有天下。
然今卒困于此，此天之亡我，非战之罪也。
今日固决死，愿为诸君快战，必溃围，斩将，刈旗，三胜之，令诸君知天亡我，非战之罪也。
乃分其骑以为四队，四乡。
汉军围之数重。
项王谓其骑曰：吾为公取彼一将。
令四面骑驰下，期山东为三处。
于是项王大呼驰下，汉军皆披靡，遂斩汉一将。
是时，郎中骑杨喜追项王，项王瞋目而叱之，喜人马俱惊，辟易数里。
项王与其骑会为三处，汉军不知项王所在，乃分军为三，复围之。
项王乃驰，复斩汉一都尉，杀数十百人。
复聚其骑，亡其两骑耳。
乃谓其骑曰：何如。
骑皆伏曰：如大王言。
且籍与江东子弟八千人渡江而西，今无一人还；纵江东父兄怜而王我，我何面目见之。
马童面之，指示中郎骑王翳曰：此项王也。
乃刎而死。
楚地悉定，独鲁不下；汉王引天下兵欲屠之。
至其城下，犹闻弦诵之声，为其守礼义之国，为主死节，乃持项王头以示鲁父兄，鲁乃降。
汉王以鲁公礼葬项王于穀城，亲为发哀，哭之而去。
诸项氏枝属皆不诛。
封项伯等四人皆为列侯，赐姓刘氏；诸民略在楚者皆归之。
太史公曰：羽起陇畮之中，三年，遂将五诸侯灭秦，分裂天下而封王侯，政由羽出；位虽不终，近古以来未尝有也。
及羽背关怀楚，放逐义帝而自立；怨王侯叛己，难矣。
自矜功伐，奋其私智而不师古，谓霸王之业，欲以力征经营天下。
五年，卒亡其国，身死东城，尚不觉寤而不自责，乃引天亡我，非用兵之罪也，”岂不谬哉。
扬子《法言》：或问：楚败垓下，方死，曰天也。
谅乎。
曰：汉屈群策，群策屈群力；楚憞群策而自屈其力。
屈人者克，自屈者负。
天曷故焉。
汉王还，至定陶，驰入齐王信壁，夺其军。
临江王共尉不降，遣卢绾、刘贾击虏之。
春，正月，更立齐王信为楚王，王淮北，都下邳。
封魏相国建城侯彭越为梁王，王魏故地，都定陶。
令曰：兵不得休八年，万民与苦甚。
今天下事毕，其赦天下殊死以下。
诸侯王皆上疏请尊汉王为皇帝。
诏曰：故衡山王吴芮，从百粤之兵，佐诸侯，诛暴秦，有大功；诸侯立以为王，项羽侵夺之地，谓之番君。
其以芮为长沙王。
帝西都洛阳。
夏，五月，兵皆罢归家。
诏：民前或相聚保山泽，不书名数。
今天下已定，令各归其县，复故爵、田宅；吏以文法教训辨告，勿笞辱军吏卒；爵及七大夫以上，皆令食邑，非七大夫已下，皆复其身及户，勿事。
韩信至楚，召漂母，赐千金。
召辱己少年令出胯下者，以为中尉，告诸将相曰：此壮士也。
方辱我时，我宁不能杀之邪。
杀之无名，故忍而就此。
帝以田横兄弟本定齐地，齐贤者多附焉；今在海中，不取，后恐为乱。
使还报，帝乃诏卫尉郦商曰：齐王田横即至，人马从者敢动摇者，致族夷。
横谢使者曰：人臣见天子，当洗沐。
布母弟丁公，亦为项羽将，逐窘帝彭城西。
短兵接，帝急，顾谓丁公曰：两贤岂相戹哉。
丁公引兵而还。
及项王灭，丁公谒见。
帝以丁公徇军中，曰：丁公为项王臣不忠，使项王失天下者也。
遂斩之，曰：使后为人臣无效丁公也。
臣光曰：高祖起丰、沛以来，罔罗豪杰，招亡纳叛，亦已多矣。
及即帝位，而丁公独以不忠受戮，何哉。
夫进取之与守成，其势不同。
当群雄角逐之际，民无定主，来者受之，固其宜也。
及贵为天子，四海之内，无不为臣；苟不明礼义以示之，使为臣者，人怀贰心以徼大利，则国家其能久安乎。
是故断以大义，使天下晓然皆知为臣不忠者无所自容；而怀私结恩者，虽至于活己，犹以义不与也。
戮一人而千万人惧，其虑事岂不深且远哉。
子孙享有天禄四百馀年，宜矣。
张良素多病，从上入关，即道引，不食穀，杜门不出，曰：家世相韩，及韩灭，不爱万金之资，为韩报雠强秦，天下振动。
今以三寸舌为帝者师，封万户侯，此布衣之极，于良足矣。
愿弃人间事，欲从赤松子游耳。
六月，壬辰，大赦天下。
秋，七月，燕王臧荼反；上自将征之。
赵景王耳、长沙文王芮皆薨。
九月，虏藏荼。
壬子，立太尉长安侯卢绾为燕王。
绾家与上同里闬，绾生又与上同日；上宠幸绾，群臣莫敢望，故特王之。
项羽故将利几反，上自击破之。
后九月，治长乐宫。
项王将钟离昧，素与楚王信善。
项王死后，亡归信。
汉王怨昧，闻其在楚，诏楚捕昧。
信初之国，行县邑，陈兵出入。
汉太祖高皇帝六年（庚子公元前201年）。
冬，十月，人有上书告楚王信反者。
帝默然。
平曰：古者天子有巡狩，会诸侯。
陛下第出，伪游云梦，会诸侯于陈。
田肯贺上曰：陛下得韩信，又治秦中。
秦，形胜之国也，带河阻山，地势便利；其以下兵于诸侯，譬犹居高屋之上建瓴水也。
夫齐，东有琅邪、即墨之饶，南有泰山之固，西有浊河之限，北有勃海之利；地方二千里，持戟百万，此东西秦也，非亲子弟，莫可使王齐者。
上曰：善。
赐金五百斤。
上还，至洛阳，赦韩信，封为淮阴侯。
上尝从容与信言诸将能将兵多少。
上问曰：如我能将几何。
信曰：陛下不过能将十万。
上曰：于君何如。
曰：臣多多而益善耳。
上笑曰：多多益善，何为为我禽。
信曰：陛下不能将兵而善将将，此乃信之所以为陛下禽也。
且陛下，所谓天授，非人力也。
甲申，始剖符封诸功臣为彻侯。
萧何封酂侯，所食邑独多。
功臣皆曰：臣等身被坚执锐，多者百馀战，小者数十合。
今萧何未尝有汗马之劳，徒持文墨议论，顾反居臣等上，何也。
帝曰：诸君知猎乎。
夫猎，追杀兽兔者，狗也；而发纵指示兽处者，人也。
今诸君徒能得走兽耳，功狗也；至如萧何，发纵指示，功人也。
群臣皆不敢言。
张良为谋臣，亦无战斗功；帝使自择齐三万户。
良曰：始，臣起下邳，与上会留，此天以臣授陛下。
陛下用臣计，幸而时中。
臣愿封留足矣，不敢当三万户。
乃封张良为留侯。
封陈平为户牖侯。
平辞曰：此非臣之功也。
上曰：吾用先生谋计，战胜克敌，非功而何。
平曰：非魏无知，臣安得进。
上曰：若子，可谓不背本矣。
乃复赏魏无知。
帝以天下初定，子幼，昆弟少，惩秦孤立而亡，欲大封同姓以填抚天下。
春，正月，丙午，分楚王信地为二国，以淮东五十三县立从兄将军贾为荆王，以薛郡、东海、彭城三十六县立弟文信君交为楚王。
壬子，以云中、雁门、代郡五十三县立兄宜信侯喜为代王；以胶东、胶西、临淄、济北、博阳、城阳郡七十三县立微时外妇之子肥为齐王，诸民能齐言者皆以与齐。
上以韩王信材武，所王北近巩、洛，南迫宛、叶，东有淮阳，皆天下劲兵处；乃以太原郡三十一县为韩国，徙韩王信王太原以北，备御胡，都晋阳。
信上书曰：国被边，匈奴数入寇；晋阳去塞远，请治马邑。
上许之。
留侯曰：陛下不知乎。
今陛下为天子，而所封皆故人所亲爱，所诛皆平生所仇怨。
留侯曰：上平生所憎、群臣所共知，谁最甚者。
列侯毕已受封，诏定元功十八人位次。
皆曰：平阳侯曹参，身被七十创，攻城略地，功最多，宜第一。
谒者、关内侯鄂千秋进曰：群臣议皆误。
上归栎阳。
夏，五月，丙午，尊太公为太上皇。
初，匈奴畏秦，北徙十馀年。
及秦灭，匈奴复稍南渡河。
单于头曼有太子曰冒顿。
后有所爱阏氏，生少子，头曼欲立之。
东胡闻冒顿立，乃使使谓冒顿：欲得头曼时千里马。
冒顿问群臣，群臣皆曰：此匈奴宝马也，勿与。
冒顿日；奈何与人邻国而爱一马乎。
遂与之。
居顷之，东胡又使使谓冒顿：欲得单于一阏氏。
冒顿复问左右，左右皆怒曰：东胡无道，乃求阏氏。
请击之。
冒顿曰：奈何与人邻国爱一女子乎。
遂取所爱阏氏予东胡。
东胡王愈益骄。
东胡与匈奴中间有弃地莫居，千馀里，各居其边，为瓯脱。
东胡使使谓冒顿：此弃地，欲有之。
冒顿问群臣，群臣或曰：此弃地，予之亦乎，勿与亦可。
于是冒顿大怒曰：地者，国之本也，奈何予之。
诸言予之者，皆斩之。
冒顿上马，令：国中有后出者斩。
遂袭击东胡。
东胡初轻冒顿，不为备；冒顿遂灭东胡。
既归，又西击走月氏，南并楼烦、白羊河南王，遂侵燕、代，悉收蒙恬所夺匈奴故地与汉关故河南塞至朝那、肤施。
是时，汉兵方与项羽相距，中国罢于兵革，以故冒顿得自强，控弦之士三十馀万，威服诸国。
秋，匈奴围韩王信于马邑。
帝悉去秦苛仪法，为简易。
群臣饮酒争功，醉，或妄呼，拔剑击柱，帝益厌之。
叔孙通说上曰：夫儒者难与进取，可与守成。
臣愿征鲁诸生，与臣弟子共起朝仪。
帝曰：得无难乎。
叔孙通曰：五帝异乐，三王不同礼，礼者，因时世、人情为之节文者也。
臣愿颇采古礼，与秦仪杂就之。
上曰：可试为之，令易知，度吾所能行者为之。
于是叔孙通使征鲁诸生三十馀人。
鲁有两生不肯行，曰：公所事者且十主，皆面谀以得亲贵。
今天下初定，死者未葬，伤者未起，又欲起礼、乐。
礼、乐所由起，积德百年而后可兴也。
吾不忍为公所为。
公去矣，无污我。
叔孙通笑曰：若真鄙儒也，不知时变。
遂与所微三十人西，及上左右为学者与其弟子百馀人，为绵蕞，野外习之。
月馀，言于上曰：可试观矣。
上使行礼，曰：吾能为此。
乃令群臣习肄。
汉太祖高皇帝七年（辛丑公元前200年）。
冬，十月，长乐宫成，诸侯群臣皆朝贺。
先平明，谒者治礼，以次引入殿门，陈东、西乡。
卫官侠陛及罗立廷中，皆执兵，张旗帜。
于是皇帝传警，辇出房；引诸侯王以下至吏六百石以次奉贺，莫不振恐肃敬。
至礼毕，复置法酒。
诸侍坐殿上，皆伏，抑首；以尊卑次起上寿。
觞九行，谒者言置酒”，御史执法举不如仪者，辄引去。
竟朝置酒，无敢讙哗失礼者。
于是帝曰：吾乃今日知为皇帝之贵也。
乃拜叔孙通为太常，赐金五百斤。
初，秦有天下，悉内六国礼仪，采择其尊君、抑臣者存之。
及通制礼，颇有所增损，大抵皆袭秦故，自天子称号下至佐僚及宫室、官名，少所变改。
其书，后与律、令同录，藏于理官。
法家又复不传，民臣莫有言者焉。
上自将击韩王信，破其军于铜鞮，斩其将王喜。
信亡走匈奴；白土人曼丘臣、王黄等立赵苗裔赵利为王，复收信败散兵，与信及匈奴谋攻汉。
匈奴使左、右贤王将万馀骑，与王黄等屯广武以南，至晋阳，汉兵击之，匈奴辄败走，已复屯聚，汉兵乘胜追之。
会天大寒，雨雪，士卒堕指者什二三。
上居晋阳，闻冒顿居代谷，欲击之。
使人觇匈奴，冒顿匿其壮士、肥牛马，但见老弱及羸畜。
使者十辈来，皆言匈奴可击。
上复使刘敬往使匈奴，未还；汉悉兵三十二万北逐之，逾句注。
刘敬还，报曰：两国相击，此宜夸矜，见所长。
今臣往，徒见羸瘠、老弱，此必欲见短，伏奇兵以争利。
愚以为匈奴不可击也。
是时，汉兵已业行，上怒，骂刘敬曰：齐虏以口舌得官，今乃妄言沮吾军。
械系敬广武。
十二月，上还，过赵。
赵王敖执子婿礼甚卑，上箕倨慢骂之。
赵相贯高、赵午等皆怒，曰：吾王，孱王也。
乃说王曰：天下豪杰并起，能者先立。
今王事帝甚恭，而帝无礼；请为王杀之。
张敖啮其指出血，曰：君何言之误。
先人亡国，赖帝得复，德流子孙；秋豪皆帝力也。
愿君无复出口。
贯高、赵午等皆相谓曰：乃吾等非也。
吾王长者，不倍德；且吾等义不辱。
今帝辱我王，故欲杀之，何洿王为。
事成归王，事败独身坐耳。
匈奴攻代。
代王喜弃国自归，赦为郃阳侯。
春，二月，上至长安。
萧何治未央宫，上见其壮丽，甚怒，谓何曰：天下匈匈，苦战数岁，成败未可知，是何治宫室过度也。
何曰：天下方未定，故可因以就宫室。
且夫天子以四海为家，非壮丽无以重威，且无令后世有以加也。
上说。
臣光曰：王者以仁义为丽，道德为威，未闻其以宫室填服天下也。
天下未定，当克己节用以趋民之急；而顾以宫室为先，岂可谓之知所务哉。
昔禹卑宫室而桀为倾宫。
创业垂统之君，躬行节俭以示子孙，其末流犹入于淫靡，况示之以侈乎。
乃云无令后世有以加”，岂不谬哉。
至于孝武，卒以宫室罢敝天下，未必不由酂侯启之也。
上自栎阳徙都长安。
初置宗正官，以序九族。
夏，四月，帝行如洛阳。
南朝〕宋太祖文皇帝元嘉元年（甲子公元424年）。
春，正月，魏改元始光。
丙寅，魏安定殇王弥卒。
南豫州刺史庐陵王义真，警悟爱文义，而性轻易，与太子左卫率谢灵运、员外常侍颜延之、慧琳道人情好款密。
尝云：得志之日，以灵运、延之为宰相，慧琳为西豫州都督。
夏，四月，甲辰，魏主东巡大宁。
秦王炽磐遣镇南将军吉毗等帅步骑一万，南伐白苟、车孚、崔提、旁为四国，皆降之。
甲申，谢晦以领军府屋败，悉令家人出外，聚将士于府内；又使中书舍人邢安泰、潘盛为内应。
夜，邀檀道济同宿，晦悚动不得眠，道济就寝便熟，晦以此服之。
侍中程道惠劝羡之等立皇弟南豫州刺史义恭。
羡之等以宜都王义隆素有令望，又多符瑞，乃称皇太后令，数帝过恶，废为营阳王，以宜都王辰承大统，赦死罪以下。
傅亮帅行台百官奉法驾迎宜都王于江陵。
祠部尚书蔡廓至寻阳，遇疾不堪前。
亮与之别。
廓曰：营阳在吴，宜厚加供奉；一旦不幸，卿诸人有弑主之名，欲立于世，将可得邪。
时亮已与羡之议害营阳王，乃驰信止之，不及。
羡之大怒曰：与人共计议，如何旋背即卖恶于人邪。
羡之等以遣使者杀前庐陵王义真于新安。
羡之以荆州地重，恐宜都王至，或别用人，乃亟以录命除领军将军谢晦行都督荆、湘等七州诸军事、荆州刺史，欲令居外为援，精兵旧将，悉以配之。
秋，七月，行台至江陵，立行门于城南，题曰大司马门”。
诸将佐闻营阳、庐陵王死，皆以为疑，劝王不可东下。
司马王华曰：先帝有大功于天下，四海所服；虽嗣主不纲，人望未改。
魏主还宫。
秦王炽磐遣太子暮末帅征北将军木弈干等步骑三万，出貂渠谷，攻河西白草岭、临松郡，皆破之，徙民二万余口而还。
八月，丙申，宜都王至建康，群臣迎拜于新亭。
徐羡之问傅亮曰：王可方谁。
亮曰：晋文、景以上人。
羡之曰：必能明我赤心。
亮曰：不然。
丁酉，王谒初宁陵，还，止中堂。
百官奉玺绶，王辞让数四，乃受之，即皇帝位于中堂。
备法驾入宫，御太极前殿，大赦，改元，文武赐位二等。
戊戌，谒太庙。
诏复庐陵王先封，迎其柩及孙修华、谢妃还建康。
癸卯，徐羡之进位司徒，王弘进位司空，傅亮加开府仪同三司，谢晦进号卫将军，檀道济进号征北将军。
有司奏车驾依故事临华林园听讼。
诏曰：政刑多所未悉；可如先者，二公推讯。
帝以王昙首、王华为侍中，昙首领右卫将军。
封皇弟义恭为江夏王，义宣为竟陵王，义季为衡阳王；仍以义宣为左将军，镇石头。
徐羡之等欲即以到彦之为雍州，帝不许；征彦之为中领军，委以戎政。
冬，十月，吐谷浑威王阿柴卒。
慕璝亦有才略，抚纳秦、凉失业之民及氐、羌杂种至五六百落，部众转盛。
十二月，魏主命安集将军长孙翰、安北将军尉眷北击柔然，魏主自将屯柞山。
诏拜营阳王母张氏为营阳太妃。
林邑王范阳迈寇日南、九德诸郡。
宕昌王梁弥怱遣子弥黄入见于魏。
夏主将废太子璝而立少子酒泉公伦。
夏主好自矜大，名其四门：东曰招魏，南曰朝宋，西曰服凉，北曰平朔。
南朝〕宋太祖文皇帝元嘉二年（乙丑公元425年）。
己卯，魏主还平城。
二月，燕有女子化为男。
三月，丙寅，魏主尊保母窦氏为保太后。
丁巳，魏以长孙嵩为太尉，长孙翰为司徒，奚斤为司空。
夏，四月，秦王炽磐遣平远将军叱卢犍等，袭河西镇南将军沮渠白蹄于临松，擒之，徙其民五千余户于枹罕。
魏主遣龙骧将军步堆等来聘，始复通好。
六月，武都惠文王杨盛卒。
及盛卒，玄自称都督陇右诸军事、征西大将军、开府仪同三司、秦州刺史、武都王，遣使来告丧，始用元喜年号。
秋，七月，秦王炽磐遣镇南将军吉毗等南击黑水羌酋丘担，大破之。
八月，夏武烈帝殂，葬嘉平陵，庙号世祖；太子昌即皇帝位。
王弘自以始不预定策，不受司空；表让弥年，乃许之。
乙酉，以弘为车骑大将军、开府仪同三司。
癸卯，魏主大举伐柔然，五道并进。
长孙翰等从东道出黑漠，廷尉卿长孙道生等出白、黑二漠之间，魏主从中道，东平公娥清出栗园，奚斤等从西道，出尔寒山。
诸军至漠南，舍辎重，轻骑，赍十五日粮，度漠击之。
柔然部落大惊，绝迹北走。
十一月，以武都世子玄为北秦州刺史、武都王。
南朝〕宋太祖文皇帝元嘉三年（丙寅公元426年）。
晦仍问诸将佐：战士三千足守城否。
南蛮司马周超对曰：非徒守城而已，若有外寇，可以立功。
晦即于坐命超为司马，领南义阳太守；转登之为长史，南郡如故。
是日，诏召羡之、亮。
羡之行至西明门外，谢㬭正直，遣报亮云：殿内有异处分。
亮乘车出郭门，乘马奔兄迪墓，屯骑校尉郭泓收之。
乐冏复遣使告谢晦以徐、傅及㬭等已诛。
晦先举羡之、亮哀，次发子弟凶问，既而自出射堂勒兵。
晦从高祖征讨，指麾处分，莫不曲尽其宜，数日间，四远投集，得精兵三万人。
乃奉表称羡之、亮等忠贞，横被冤酷。
且言：臣等若志欲执权，不专为国，初废营阳，陛下在远，武皇之子尚有童幼，拥以号令，谁敢非之。
岂得溯流三千里，虚馆七旬，仰望鸾旗者哉。
故庐陵王，于营阳之世积怨犯上，自贻非命。
不有所废，将何以兴。
耿弇不以贼遗君、父，臣亦何负于宋室邪。
此皆王弘、王昙首、王华险躁猜忌，谗构成祸。
今当举兵以除君侧之恶。
秦王炽磐复遣使如魏，请用师于夏。
初，袁皇后生皇子劭，后自详视，使驰白帝曰：此儿形貌异常，必破国亡家，不可举。
即欲杀之。
帝狼狈至后殿户外，手拨幔禁之，乃止。
以尚在谅暗，故秘之。
闰月，丙戌，始言劭生。
帝下诏戒严，大赦，诸军相次进路以讨谢晦。
晦欲遣兵袭湘州刺史张邵，何承天以邵兄益州刺史茂度与晦善，曰：邵意趣未可知，不宜遽击之。
晦以书招邵，邵不从。
二月，戊午，以金紫光禄大夫王敬弘为尚书左仆射，建安太守郑鲜之为右仆射。
敬弘，廙之曾孙也。
命王弘与彭城王义康居守，入居中书下省；侍中殷景仁参掌留任；帝姊会稽长公主留止台内，总摄六宫。
谢晦自江陵东下，何承天留府不从。
晦至江口，到彦之已至彭城洲。
初，晦与徐羡之、傅亮为自全之计，以为晦据上流，而檀道济镇广陵，各有强兵，足以制朝廷；羡之、亮居中秉权，可得持久。
及闻道济帅众来上，惶惧无计。
丙子，帝自芜湖东还。
晦至江陵，无它处分，唯愧谢周超而已。
其夜，超舍军单舸诣到彦之降。
晦从散略尽，乃携其弟遯等七骑北走。
遯肥壮，不能乘马，晦每待之，行不得速。
己卯，至安陆延头，为戍主光顺之所执，槛送建康。
到彦之至马头，何承天自归。
彦之因监荆州府事，以周超为参军；刘粹以沙桥之败告，乃执之。
于是诛晦、㬭、遯及其兄弟之子，并同党孔延秀、周超等。
晦女彭城王妃被发徒跣，与晦诀曰：大丈夫当横尸战场，奈何狼藉都市。
庾登之以无任，免官禁锢；何承天及南蛮行参军新兴王玄谟等皆见原。
晦之走也，左右皆弃之。
唯延陵盖追随不舍，帝以盖为镇军功曹督护。
晦之起兵，引魏南蛮校尉王慧龙为授。
益州刺史张茂度受诏袭江陵；晦败，茂度军始至白帝。
议者疑茂度有贰心，帝以茂度弟邵有诚节，赦不问，使还。
三月，辛己，帝还建康，征谢灵运为秘书监，颜延之为中书侍郎，赏遇甚厚。
夏，五月，乙未，以檀道济为征南大将军、开府仪同三司、江州刺史，到彦之为南豫州刺史。
遣散骑常待袁渝等十六人分行诸州郡县，观察吏政，访求民隐；又使郡县各言损益。
六月，以右卫将军王华为中护军，待中如故。
华与刘湛、王昙首、殷景仁俱为侍中，风力局干，冠冕一时。
上尝与四人于合殿宴饮，甚悦。
既罢出，上目遂良久，叹曰：此四贤，一时之秀，同管喉脣，恐后世难继也。
黄门侍郎谢弘微与华等皆上所重，当时号曰五臣。
弘微，琰之从孙也。
精神端审，时然后言，婢仆之前不妄语笑，由是尊卑大小，敬之若神。
从叔混特重之，常曰：微子异不伤物，同不害正，吾无间然。
长孙嵩、长孙翰、奚斤皆曰：赫连土著，未能为患。
不如先伐蠕蠕，若追而及之，可以大获；不及，则猎于阴山，取其禽兽皮角以充军实。
诏殿中将军吉恒聘于魏。
燕太子永卒，立次子翼为太子。
秦王炽磐伐河西，至廉川，遣太子暮末等步骑三万攻西安，不克，又攻番禾。
河西王蒙逊发兵御之，用遣使说夏主，使乘虚袭枹罕。
夏主遣征南大将军呼卢古将骑二万攻苑川，车骑大将军韦伐将骑三万攻南安。
炽磐闻之，引归。
九月，徙其境内老弱、畜产于浇河及莫河仍寒川，留左丞相昙达守枹罕。
韦伐攻拔南安，获秦秦州刺史翟爽、南安太守李亮。
吐谷浑握逵等帅部众二万余落叛秦，奔昂川，附于吐谷浑王慕璝。
大旱，蝗。
左光禄大夫范泰上表曰：妇人有三从之义，无自专之道。
谢晦妇女犹在尚方，唯陛下留意。
有诏原之。
魏主闻夏世祖殂，诸子相图，国人不安，欲伐之。
长孙嵩等皆曰：彼若城守，以逸待劳，大檀闻之，乘虚入寇，此危道也。
崔浩曰：往年以来，荧惑再守羽林、钩己而行，其占秦亡。
今年五星并出东方，利于西伐。
天人相应，不可失也。
嵩固争之，帝大怒，责嵩在官贪污，命武士顿辱之。
于是遣司空奚斤帅四万五千人袭蒲阪，宋兵将军周几帅万人袭陕城，以河东太守薛谨为乡导。
谨，辨之子也。
冬，十月，丁巳，魏主发平城。
秦左丞相昙达与夏呼卢古战于嵻㟍山，昙达兵败。
十一月，呼卢古、韦伐进攻枹罕。
仇池氐杨兴平求内附。
梁、南秦二州刺史吉翰遣始平太守宠咨据武兴。
氐王杨产遣其弟难当将兵拒咨，咨击走之。
前吴郡太守徐佩之聚党百余人，谋以明年正会于殿中作乱，事觉，壬戌，收斩之。
营阳太妃张氏卒。
秦征南将军吉毗镇南漒，陇西人辛澹帅户三千据城逐毗，毗走还枹罕，澹南奔亿池。
南朝〕宋太祖文皇帝元嘉四年（丁卯公元427年）。
春，正月，辛巳，帝祀南郊。
乙酉，魏主还平城。
统万徙民在道多死，能至平城者什才六七。
己亥，魏主如幽州。
夏主遣平原公定帅众二万向长安。
魏主闻之，伐木阴山，大造攻具，再谋伐夏。
二月，秦王炽磐遣左丞相昙达招慰武始诸羌，征南将军吉毗招慰洮阳诸羌。
魏主还平城。
三月，丙子，魏主遣高凉王礼镇长安。
礼，斤之孙也。
又诏执金吾桓贷造桥于君子津。
丁丑，魏广平王连卒。
丁亥，帝还建康。
戊子，尚书右仆射郑鲜之卒。
秦王炽磐以辅国将军段晖为凉州刺史，镇乐都；平西将军麹景为沙州刺史，镇四平；宁朔将军出连辅政为梁州刺史，镇赤水。
夏，四月，丁未，魏员外散骑常侍步堆等来聘。
庚戌，以廷尉王徽之为交州刺史，征前刺史杜弘文。
弘文有疾，自舆就路；或劝之待病愈，弘文曰：吾杖节三世，常欲投躯帝庭，况被征乎。
遂行，卒于广州。
弘文，慧度之子也。
魏奚斤与夏平原公定相持于长安。
壬午，中护军王华卒。
魏主至拔邻山，筑城，舍辎重，以轻骑三万倍道先行。
群臣咸谏曰：统万城坚，非朝夕可拔。
今轻车讨之，进不可克，退无所资，不若与步兵、攻具一时俱往。
帝曰：用兵之术，攻城最下。
必不得已，然后用之。
今以步兵、攻具皆进，彼必惧而坚守。
若攻不时拔，食尽兵疲，外无所掠，进退无地。
不如以轻骑直抵其城，彼见步兵未至，意必宽弛；吾羸形以诱之，彼或出战，则成擒矣。
所以然者，吾之军士去家二千余里，又隔大河，所谓置之死地而后生’者也。
故以之攻城则不足，决战则有余矣。
遂行。
六月癸卯朔，日有食之。
初，夏世祖性豪侈，筑统万城，高十仞，基厚三十步，上广十步，宫墙高五仞，其坚可以厉刀斧。
台榭壮大，皆雕镂图画，被以绮绣，穷极文采。
魏主顾谓左右曰：蕞尔国而用民如此，欲不亡，得乎。
得夏太史令张渊、徐辩，复以为太史令。
得故晋将毛修之、秦将军库洛干，归库洛干于秦，以毛修之善烹调，用为太官令。
魏主见夏著作郎天水赵逸所为文，誉夏主太过，怒曰：此竖无道，何敢如是。
谁所为邪。
当速推之。
崔浩曰：文士褒贬，多过其实，盖非得已，不足罪也。
乃止。
魏主纳夏世祖三女为贵人。
魏主命宗正娥清、太仆丘堆帅骑五千略地关右。
魏主诏斤等班师。
斤上疏言：赫连昌亡保上邽，鸠合余烬，未有蟠据之资；今因其危，灭之为易。
请益铠马，平昌而还。
魏主不许。
斤固请，乃许之，给斤兵万人，遣将军刘拔送马三千匹，并留娥清、丘堆使共击夏。
秦王炽磐还枹罕。
秋，七月，己卯，魏主至柞岭。
柔然寇云中，闻魏已克统万，乃遁去。
秦王炽磐谓群臣曰：孤知赫连氏必无成，昌险归魏，今果如孤言。
八月，遣其叔父平远将军渥头等入贡于魏。
壬子，魏主还至平城，以所获颁赐留台百官有差。
九月，丁酉，安定民举城降魏。
氐王杨玄遣将军苻白作围秦梁州刺史出连辅政于赤炎。
城中粮尽，民执辅政以降。
辅政至骆谷，逃还。
冬，十月，秦以骁骑将军吴汉为平南将军、梁州刺史，镇南漒。
十一月，魏主遣军司马公孙轨兼大鸿胪，持节策，拜杨玄为都督荆、梁等四州诸军事、梁州刺史、南秦王。
十二月，秦梁州刺史吴汉为群羌所攻，帅户二千还于枹罕。
南朝〕宋太祖文皇帝元嘉五年（戊辰公元428年）。
春，正月，辛未，魏京兆王黎卒。
荆州刺史、彭城王义康，性聪察，在州职事修治。
左光禄大夫范泰谓司徒王弘曰：天下事重，权重难居。
卿兄弟盛满，当深存降挹。
彭城王，帝之次弟，宜征还入朝，共参朝政。
弘纳其言。
时大旱，疾疫，弘上表引咎逊位，帝不许。
魏改元神䴥。
魏平北将军尉眷攻夏主于上邽，夏主退屯平凉。
奚斤进军安定，与丘堆、娥清军合。
斤马多疫死，士卒乏粮，乃深垒自固。
遣丘堆督租于民间，士卒暴掠，不设儆备。
夏主袭之，堆兵败，以数百骑还城。
夏主乘胜，日来城下钞掠，不得刍牧，诸将患之。
监军侍御史安颉曰：受诏灭贼，今更为贼所困，退守穷城，若不为贼杀，当坐法诛，进退皆无生理。
而诸王公晏然曾不为计乎。
斤曰：今军士无马，以步击骑，必无胜理，当须京师救骑至，合击之。
颉曰：今猛寇游逸于外，吾兵疲食尽，不一决战，则殆在旦夕，救骑何可待乎。
等于就死，死战，不亦可乎。
斤又以马少为辞。
颉曰：今敛诸将所乘马，可得二百匹，颉请募敢死之士出击之，就不能破敌，亦可以折其锐。
且赫连昌狷而无谋，好勇而轻，每自出挑战，众皆识之。
若伏兵掩击，昌可擒也。
斤犹难之。
颉乃阴与尉眷等谋，选骑待之。
既而夏主来攻城，颉出应之。
夏主自出陈前搏战，军士识其貌，争赴之。
会天大风扬尘，昼昏，夏主财走，颉追之，夏主马蹶而坠，遂擒之。
颉，同之子也。
夏大将军、领司徒、平原王定收其余众数万，奔还平凉，即皇帝位，大赦，改元胜光。
三月，辛巳，赫连昌至平城，魏主馆之于西宫，门内器用皆给乘舆之副，又以妹始平公主妻之；假常忠将军，赐爵会稽公。
以安颉为建节将军，赐爵西平公；尉眷为宁北将军，进爵渔阳公。
魏主常使赫连昌侍从左右，与之单骑共逐鹿，深入山涧。
昌素有勇名，诸将威以为不可。
魏主曰：天命有在，亦何所惧。
亲遇如初。
奚斤自以为元帅，而昌为偏裨所擒，深耻之。
乃舍辎重，赍三日粮，追夏主于平凉。
娥清欲循水而往，斤不从，自北道邀其走路。
至马髦岭，夏军将遁，会魏小将有罪亡归于夏，告以魏军食少无水。
夏主乃分兵邀斤，前后夹击之，魏兵大溃，斤及娥清、刘拔皆为夏所擒，士卒死者六七千人。
丘堆守辎重在安定，闻斤败，弃辎重奔长安，与高凉王礼偕奔薄阪，夏人复取长安。
魏主大怒，命安颉斩丘堆，代将其众，镇薄阪以拒之。
五月，秦文昭王炽磐卒，太子暮末即位，大赦，改元永弘。
平陆令河南成粲复劝王弘逊位，弘从之，累表陈请。
帝不得已，六月，庚戌，以弘为卫将军、开府仪同三司。
甲寅，魏主如长川。
葬秦文昭王于武平陵，庙号太祖。
秦王暮末以右丞相元基为侍中、相国、都督中外诸军、录尚书事，以镇军大将军、河州牧谦屯为骠骑大将军，征安北将军、凉州刺史段晖为辅国大将军、御史大夫，叔父右禁将军千年为镇北将军、凉州牧，镇湟河，以征北将军木弈干为尚书令、车骑大将军，以征南将军吉毗为尚书仆射、卫大将军。
初，文昭王疾病，谓暮末曰：吾死之后，汝能保境则善矣。
沮渠成都为蒙逊所亲重，汝宜归之。
至是，暮末遣使诣蒙逊，许归成都以求和。
蒙逊引兵还，遣使入秦吊祭。
暮末厚资送成都，遣将军王伐送之。
蒙逊犹疑之，使恢武将军沮渠奇珍伏兵于扪天岭，执伐并其骑士三百人以归。
既而遣尚书郎王杼送伐还秦，并遗暮末马千匹及锦罽银缯。
秋，七月，暮末遣记室郎中马艾如河西报聘。
魏主还宫。
八月，复如广宁观温泉。
柔然纥升盖可汗遣其子将万余骑寇魏边。
魏主自广宁还，追之，不及。
九月，还宫。
徐州刺史王仲德遣步骑二千伐魏济阳、陈留。
魏主还宫。
魏定州丁零鲜于台阳第二千余家叛入西山，州郡不能讨。
闰月，魏主遣镇南将军叔孙建讨之。
十一月，乙未朔，日有食之。
魏主如西河校猎。
十二月，甲申，还宫。
河西王蒙逊伐秦，至磐夷，秦相国元基等将骑万五千拒之。
蒙逊还攻西平，征虏将军出连辅政等将骑二千救之。
秘书监谢灵运，自以名辈才能，应参时政。
是岁，师子王刹利摩诃及天竺迦毗黎王月爱，皆遣使奉表入贡，表辞皆如浮屠之言。
魏镇远将军平舒侯燕凤卒。
南朝〕宋太祖文皇帝元嘉六年（己巳公元429年）。
又以抚军将军江夏王义恭为都督荆、湘等八州诸军事、荆州刺史，以待中刘湛为南蛮校尉，行府州事。
帝与义恭书，诫之曰：。
天下艰难，家国事重，虽曰守成，实亦未易。
汝一月自用钱不可过三十万，若能省此，益美。
西楚府舍，略所谙究，计当不须改作，日求新异。
凡讯狱多决当时，难可逆虑，此实为难。
至讯日，虚怀博尽，慎无以喜怒加人。
能择善者而从之，美自归己；不可专意自决，以矜独断之明也。
名器深宜慎惜，不可妄以假人；昵近爵赐，尤应裁量。
吾于左右虽为少恩，如闻外论不以为非也。
以贵凌物，物不服；以威加人，人不厌，此易达事耳。
夏酒泉公雋自平凉奔魏。
丁零鲜于台阳等请降于魏，魏主赦之。
秦出连辅政等未至西平，河西王蒙逊拔西平，执太守麹承。
二月，秦王暮末立妃梁氏为王后，子万载为太子。
辛酉，以左卫将军殷景仁为中领军。
帝以章太后早亡；奉太后所生苏氏甚谨。
苏氏卒，帝往临哭，欲追加封爵，使群臣议之。
景仁以为古典无之，乃止。
初，秦尚书陇西辛进从文昭王游陵霄观，弹飞鸟，误中秦王暮末之母，伤其面。
夏，四月，癸亥，以尚书左仆射王敬弘为尚书令，临川王义庆为左仆射，吏部尚书济阳江夷为右仆射。
初，魏太祖命尚书郎邓渊撰《国记》十余卷，未成而止。
世祖更命崔浩与中书侍郎邓颖等续成之，为《国书》三十卷。
颖，渊之子也。
其占，三年天子大破旄头之国。
先是，帝因魏使者还，告魏主曰：汝趣归我河南地。
不然，将尽我将士之力。
魏主方议伐柔然，闻之大笑，谓公卿曰：龟鳖小竖，自救不暇，夫何能为。
就使能来，若不先灭蠕蠕，乃是坐待寇至，腹背受敌，非良策也。
吾行决矣。
五月，壬辰朔，日有食之。
王敬弘固让尚书令，表求还东。
癸巳，更以敬弘为侍中、特进、左光禄大夫，听其东归。
夏主欲复取统万，引兵东至侯尼城，不敢进而还。
河西王蒙逊伐秦，秦王暮末留相国元基守枹罕，迁保定连。
南安太守翟承伯等据罕幵谷以应河西，幕末击破之，进至治城。
西安太守莫者幼眷据汧川以叛，暮末讨之，为幼眷所败，还于定连。
蒙逊至枹罕，遣世子兴国进攻定连。
柔然纥升盖可汗既走，部落四散，窜伏山谷，杂畜布野，无人收视。
魏主循栗水西行，至菟园水，分军搜讨，东西五千里，南北三千里，俘斩甚众。
高车诸部乘魏兵势，钞掠柔然。
柔然种类前后降魏者三十余万落，获戎马百余万匹，畜产、车庐，弥漫山泽，亡虑数百万。
武都孝昭王杨玄疾病，欲以国授其弟难当。
难当固辞，请立玄子保宗而辅之；玄许之。
玄卒，保宗立。
难当妻姚氏劝难当自立，难当乃废保宗，自称都督雍、凉、秦三州诸军事、征西大将军、开府仪同三司、秦州刺史、武都王。
河西王蒙逊遣使送谷三十万斛以赎世子兴国于秦，秦王暮末不许。
冬，十月，魏主还平城。
魏主加崔浩侍中、特进、抚军大将军，以赏其谋画之功。
秦王暮末之弟轲殊罗烝于文昭王左夫人秃发氏，暮末知而禁之。
轲殊罗惧，与叔父什寅谋杀暮末，奉沮渠兴国以奔河西。
使秃发氏盗门钥，钥误，门者以告暮末。
暮末悉收其党杀之，而赦轲殊罗。
执什寅，鞭之，什寅曰：我负汝死，不负汝鞭。
暮末怒，刳其腹，投尸于河。
夏主少凶暴无赖，不为世祖所知。
是月，畋于阴，登苛蓝山，望统万城泣曰：先帝若以朕承大业者，岂有今日之事乎。
十一月，己丑朔，日有食之，不尽如钩，星昼见，至晡方没，河北地暗。
魏主西巡，至柞山。
十二月，河西王蒙逊、吐谷浑王慕璝皆遣使入贡。
是岁，魏内都大官中山文懿公李先、青冀二州刺史安同皆卒。
先年九十五。
秦地震，野草皆自反。
南朝〕宋太祖文皇帝元嘉七年（庚午公元430年）。
春，正月，癸巳，以吐谷浑王慕璝为征西将军，沙州刺史、陇西公。
庚子，魏主还宫。
壬寅，大赦。
癸卿，复如广宁，临温泉。
二月，西卿，魏平阳威王长孙翰卒。
戊辰，魏主还宫。
甲午，以前南广平太守尹冲为司州刺史。
壬寅，魏封赫连昌为秦王。
刘絜屯五原河北，安原屯悦拔城以备之。
崔浩曰：不可。
秦乞伏什寅母弟前将军白养、镇卫将军去列，以什寅之死，有怨言，秦王暮末皆杀之。
夏，四月，甲子，魏主如云中。
六月，己卯，以氐王杨难当为寇军将军、秦州刺史、武都王。
魏主使平南大将军、丹阳王大毗，屯河上，以司马楚之为安南大将军、荆州刺史，封琅邪王，屯颍川以备宋。
到彦之自淮入泗，水渗，日行才十里，自四月至秋七月，始至须昌。
乃溯河西上。
到彦之留朱修之守滑台，尹冲守虎牢，建武将军杜骥守金墉。
骥，预之玄孙也。
甲寅，林邑王范阳迈遣使入贡，自陈与交州不睦，乞蒙恕宥。
八月，魏主遣冠军将军安颉督护诸军，击到彦之。
丙寅，彦之遣裨将吴兴姚耸夫渡河攻冶坂，与颉战；耸夫兵败，死者甚众。
燕太祖寝疾，召中书监申秀、侍中阳哲于内殿，属以后事。
九月，病甚，辇而临轩，命太子翼摄国事，勒兵听政，以备非常。
太子翼帅东宫兵出战而败，兵皆溃去，弘遣使赐翼死。
太祖有子百余人，弘皆杀之。
谥大祖曰文成皇帝，葬长谷陵。
秦自正月不雨，至于九月，民流叛者甚众。
冬，十月，以竟陵王义宣为南徐州策史，独戍石头。
戊午，立钱署，铸四铢钱。
到彦之、王仲德沿河置守，还保东平。
乙亥，魏安颉自委粟津济河，攻金墉。
魏河北诸军会于七女津。
十一月，乙酉，魏主至平凉，夏上谷公社干等婴城固守。
壬辰，加征南大将军檀道济都督征讨诸军事，帅众伐魏。
甲午，魏寿光侯叔孙建、汝阴公长孙道生济河而南。
到彦之闻洛阳、虎牢不守，诸军相继奔败，欲引兵还。
殿中将军垣护之以书谏之，以为宜使竺灵秀朱修之守滑台，自帅大军进拟河北，且曰：昔人有连年攻战，失众乏粮，犹张胆争前，莫肯轻退。
况今青州丰穰，济漕流通，士马饱逸，威力无损。
若空弃滑台，坐丧成业，岂朝廷受任之旨邪。
彦之不从。
护之，苗之子也。
彦之欲焚舟步走，王仲德曰：洛阳既陷，虎牢不守，自然之势也。
今虏去我犹千里，滑台尚有强兵，若遽舍舟南走，士卒必散。
当引舟入济，至马耳谷口，更详所宜。
彦之先有目疾，至是大动；且将士疾疫，乃引兵自清入济。
南至历城，焚舟弃甲，步趋彭城。
竺灵秀弃须昌，南奔湖陆，表、袞大扰。
长沙王义欣在彭城，将佐恐魏兵大至，劝义欣委镇还都，义欣不从。
魏兵攻济南，济南太守武进萧承之帅数百人拒之。
戊戌，魏叔孙建攻竺灵秀于湖陆，灵秀大败，死者五千余人。
建还屯范城。
己亥，魏主如安定。
庚子，还，临平凉，掘堑围之。
安慰初附，赦秦、雍之民，赐复七年。
夏陇西守将降魏。
辛丑，魏安颉督诸军攻滑台。
魏以叔孙建都督冀、青等四州诸军事。
魏尚书库结帅骑五千迎秦王暮末。
南安诸羌万余人叛秦，推安南将军、督八郡诸军事、广宁太守焦遗为主，遗不从，乃劫遗族子长城护军亮为主，帅众攻南安。
辛酉，以长沙王义欣为豫州刺史，镇寿阳。
寿阳土荒民散，城郭颓败，盗贼公行。
义欣随宜经理，境内安业，道不拾遗，城府完实，遂为盛藩。
芍陂久废，义欣修治堤防，引河水入陂，溉田万余顷，无复旱灾。
丁卯，夏上谷公社干、广阳公度洛孤出降，魏克平凉。
关中侯豆代田得奚斤、娥清等，献于魏主。
夏长安、临晋、武功守将皆走，关中悉入于魏。
魏主留巴东公延普镇安定，以镇西将军王斤镇长安。
壬申，魏主东还，以奚斤为宰士，使负酒食以从。
右将军到彦之、安北将军王仲德皆下狱免官，袞州刺史竺灵秀坐弃军伏诛。
南朝〕宋太祖文皇帝元嘉八年（辛未公元431年）。
春，正月，壬午朔，燕大赦，改元大兴。
二月，戊午，以尚书右仆射江夷为湘州刺史。
檀道济等进至济上，二十余日间，前后与魏三十余战，道济多捷。
军至历城，叔孙建等纵轻骑邀其前后，焚烧谷草。
道济军乏食，不能进。
由是安颉、司马楚之等得专力攻滑台，魏主复使楚兵将军王慧龙助之。
朱修之坚守数月，粮尽，与士卒熏鼠食之。
辛酉，魏克滑台，执修之及东郡太守申谟，虏获万余人。
谟，钟之曾孙也。
燕王立夫人慕容氏为王后。
庚戌，魏安颉等还平城。
魏主嘉朱修之守节，拜侍中，妻以宗女。
夏五月，庚寅，魏主如云中。
六月，乙丑，大赦。
夏主杀乞伏暮末及其宗族五百人。
夏主畏魏人之逼，拥秦民十余万口，自治城济河，欲击河西王蒙逊而夺其地。
吐谷浑王慕璝遣益州刺史慕利延、宁州刺史拾虔帅骑三万，乘其半济，邀击之，执夏主定以归，沮渠兴国被创而死。
拾虔，树洛干之子也。
魏之边吏获柔然逻者二十余人，魏主赐衣服而遣之。
柔然感悦。
闰月，乙未，柔然敕连可汗遣使诣魏，魏主厚礼之。
魏主遣散骑侍郎周绍来聘，且求昏；帝依违答之。
秋，七月，己酉，魏主如河西。
八月，乙酉，河西王蒙逊遣子安周入待于魏。
吐谷浑王慕璝遣侍郎谢太宁奉表于魏，请送赫连定。
己丑，魏以慕璝为大将军，封西秦王。
九月，癸丑，魏主还宫。
庚申，加太尉长孙嵩柱国大将军。
以左光禄大夫崔浩为司徒，征西大将军长孙道生为司空。
道生性清俭，一熊皮鄣泥，数十年不易。
魏主使歌工历颂群臣曰：智如崔浩，廉若道生。
玄舅崔浩，每与玄言，辄叹曰：对子真使我怀古之情更深。
是岁，凉王改元义和。
林邑王范阳迈寇九德，交州兵击却之。
南朝〕宋太祖文皇帝元嘉九年（壬申公元432年）。
春，正月，丙午，魏主尊保太后窦氏为皇太后，立贵人赫连氏为皇后，子晃为皇太子。
大赦，改元延和。
燕王立慕容后之子王仁为太子。
三月，庚戌，卫将军王弘进位太保，加中书监。
丁巳，征南大将军檀道济进位司空，还镇寻阳。
壬申，吐谷浑王慕璝送赫连定于魏，魏人杀之。
魏方士祁纤奏改代为万年，以代尹为万年尹，代令为万年令。
夏，五月，壬申，华容文昭公王弘卒。
魏主治兵于南郊，谋伐燕。
帝遣使者赵道生聘于魏。
六月，戊寅，司徒、南徐州刺史彭城王义康改领扬州刺史。
诏分青州置冀州，治历城。
吐谷浑王慕璝遣其司马赵叔入贡，且来告捷。
庚寅，魏主伐燕。
命太子晃录尚书事，时晃才五岁。
又遣左仆射安原、建宁王崇等屯漠南以备柔然。
辛卯，魏主遣散骑常侍邓颖来聘。
乙未，以吐谷浑王慕璝为都督西秦、河、沙三州诸军事、征西大将军、西秦、河二州刺史，进爵陇西王，且命慕璝悉归南方将士先没于夏者，得百五十余人。
壬寅，以江夏王义恭为都督南袞等六州诸军事、开府仪同三司、南袞州刺史，临川王义庆为都督荆、雍等七州诸军事、荆州刺史，竟陵王义宣为中书监，衡阳王义秀为南徐州刺史。
秋，七月，己未，魏主至濡水。
庚申，遣安东将军奚斤发幽州民及密云丁零万余人，运攻具，出南道，会和龙。
魏主至辽西，燕王遣其侍御史崔聘奉牛酒犒师。
己巳，魏主至和龙。
庚午，以领军将军殷景仁为尚书仆射，太子詹事刘湛为领军将军。
流民许穆之，变姓名称司马飞龙，自云晋室近亲，往依氐王杨难当。
燕石城太守李崇等十郡降于魏。
魏主发其民三万穿围暂以守和龙。
崇，绩之子也。
八月，燕王使数万人出战，魏昌黎公丘等击破之，死者万余人。
燕尚书高绍帅万余家保羌胡固；辛巳，魏主攻绍，斩之。
燕尚书郭渊劝燕王送款献女于魏，乞为附庸。
燕王曰：负衅在前，结忿已深，降附取死，不如守志更图也。
赵广等进攻成都，刘道济婴城自守。
广乃推道养为蜀王、车骑大将军、益、梁二州牧，改元泰始，备置百官。
冬，十一月，乙巳，魏主还平城。
壬子，以少府中山甄法崇为益州刺史。
初，燕王嫡妃王氏，生长乐公崇，崇于兄弟为最长。
及即位，立慕容氏为王后，王氏不得立，又黜崇，使镇肥如。
会魏主使给事郎王德招崇，。
十二月，己丑，崇使邈如魏，请举郡降。
燕王闻之，使其将封羽围崇于辽西。
魏主征诸名士之未仕者，州郡多逼遣之。
魏主闻之，下诏令守宰以礼申谕，任其进退，毋得逼遣。
裴方明等复出击程道养营，破之，焚其积聚。
初，晋谢混尚晋陵公主。
混女夫殷叡好樗蒲，闻弘微不取财物，乃夺其妻妹及伯母、两姑之分以还戏责。
内人皆化弘微之让，一无所争。
或讥之曰：谢氏累世财产，充殷君一朝戏责。
理之不允，莫此为大。
卿视而不言，譬弃物江海以为廉耳。
设使立清名而令家内不足，亦吾所不取也。
弘微曰：亲戚争财，为鄙之甚。
今内人尚能无言，岂可导之使争乎。
分多共少，不至有乏，身死之后，岂复见关也。
初，罽宾沙门昙无谶，自云能使鬼治病，且有秘术。
凉王蒙逊甚重之，谓之圣人”，诸女及子妇皆往受术。
魏主闻之，使李顺往征之。
蒙逊留不遣，仍杀之。
魏主由是怒凉。
蒙逊荒淫猜虐，群下苦之。
南朝〕宋太祖文皇帝元嘉十年（癸酉公元433年）。
春，正月，乙卯，魏主遣永昌王健督诸军救辽西。
己未，大赦。
丙寅，魏以乐安王范为都督秦、雍等五州诸军事、卫大将军、开府仪同三司、长安镇都大将。
魏主以范年少，更选旧德平西将军崔徽、征北大将军雁门张黎为之副，共镇长安。
二月，庚午，魏主以冯崇为都督幽、平、东夷诸军事、车骑大将军、幽、平二州牧，封辽西王，隶其国尚书事，食辽西十郡，承制假授尚书、刺史、征虏已下官。
魏平凉休屠征西将军金崖、羌泾州刺史狄子玉与安定镇将延普争权，崖、子玉举兵攻普，不克，退保胡空谷。
壬午，魏主如河西，遣兼散骑常侍宋宣来聘，且为太子晃求婚；帝依违答之。
荆州刺史临川王义庆以巴东太守周籍之督巴西等五郡诸军事，将二千人救成都。
壬子，魏主还宫。
赵广等自广汉至郫，连营百数。
周籍之与裴方明等合兵攻郫，克之，进击广等于广汉，广等走还涪及五城。
夏，四月，戊寅，始发刘道济丧。
凉王蒙逊病甚，国人共议，以世子菩提幼弱，立菩提之兄敦煌太守牧犍为世子，加中外都督、大将军、录尚书事。
蒙逊卒，谥曰武宣王，庙号太祖。
先是，魏主遣李顺迎武宣王女为夫人。
会卒，牧犍称先王遗意，遣左丞宋繇送其妹兴平公主于魏，拜右昭仪。
于是赐绢千匹，厩马一乘，进号安西将军，宠待弥厚，政事无巨细，皆与之参议。
遣顺拜牧犍都督凉沙河三州、西域羌戎诸军事、车骑将军、开府仪同三司、凉州刺史、河西王，以宋繇为河西王右相。
牧犍尊敦煌刘昞为国师，亲拜之，命官属以下皆北面受业。
五月，己亥，魏主如山北。
裴方明进军向涪城，破张寻、唐频、擒程道助，斩严遐，于是赵广等皆奔散。
六月，魏永昌王健、左仆射安原督诸军击和龙，将军楼㪍别将五千骑围凡城。
燕守将封羽以凡城降，收其三千余家而还。
辛巳，魏人发秦、雍兵一万，筑小城于长安城内。
秋，八月，冯崇上表请说降其父，魏主不听。
九月，益州刺史甄法崇至成都，收费谦，诛之。
程道养、张寻将二千余家逃入郪山，余党各拥众藏窜山谷，时出为寇不绝。
戊午，魏主遣兼大鸿胪崔赜持节，拜氐王相难当为征南大将军、开府仪同三司、秦、梁二州牧、南秦王。
赜，逞之子也。
杨难当因萧思话未至，甄法护将下，举兵袭梁州，破白马，获晋昌太守张范，败法护参军鲁安期等；又攻葭萌，获晋寿太守范延郎。
冬，十一月，丁未，法护弃城奔洋川之西城。
难当遂有汉中之地，以其司马赵温为梁、秦二州刺史。
甲寅，魏主还宫。
十二月，己巳，魏大赦。
辛未，魏主如阴山之北。
魏宁朔将军卢玄来聘。
前秘书监谢灵运，好为山泽之游，穷幽极险。
从者数百人，伐木开径；百姓惊扰，以为山贼。
会稽太守孟顗与灵运有隙，表其有异志，发兵自防。
灵运诣自陈，上以为临川内史。
魏立徐州于外黄，以刁雍为刺史。
南朝〕宋太祖文皇帝元嘉十一年（甲戌公元434年）。
春，正月，戊戌，燕王遣使请和于魏，魏主不许。
杨难当以克汉中告捷于魏，送雍州流民七千家于长安。
二月，赵温、薛健与其冯翊太守蒲甲子合攻坦营，坦击破之，温等退保西水。
临川王义庆遣龙骧将军裴方明将三千人助承之，拔黄金戍而据之。
温弃州城，退据小城，健、甲子退保下桃城。
思话继至，与承之共击赵温等，屡破之。
行参军王灵济别将出洋川，攻南城，拔之，擒其守将赵英。
南城空无所资，灵济引兵还，与承之合。
己卯，魏主还宫。
戊子，休屠金当川围魏阴密。
夏，四月，乙未，魏征西大将军常山王素击之。
丁未，魏主行如河西。
壬戌，获当川，斩之。
甄法护坐委镇，赐死于狱。
杨难当遣使奉表谢罪，帝下诏赦之。
河西王牧犍遣使上表，告嗣位。
戊寅，诏以牧犍为都督凉、秦等四州诸军事、征西大将军、凉州刺史、河西王。
六月，甲辰，魏主还宫。
辛亥，魏主遣抚军大将军永昌王健等伐燕，收其禾稼，徙民而还。
魏主轻山胡，日引数十骑登山临视之。
白龙伏壮士十余处掩击之，魏主坠马，几为所擒。
内入行长代人陈建以身扞之，大呼奋击，杀胡数人，身被十余创，魏主乃免。
九月，戊子，大破胡众，斩白龙，屠其城。
冬，十月，甲午，魏人破白龙余党于五原，诛数千人，以其妻子赐将士。
南朝〕宋太祖文皇帝元嘉十二年（乙亥公元435年）。
春，正月，己未朔，日有食之。
辛酉，大赦。
辛未，上祀南郊。
甲申，魏大赦，改元太延。
二月，丁未，魏主还宫。
领军将军刘湛与仆射殷景仁素善，湛之入也，景仁实引之。
夏，四月，己巳，帝加景仁中书令、中护军，即家为府；湛加太子詹事。
湛愈愤怒，使义康毁景仁于帝；帝遇之益隆。
景仁对亲旧叹曰：引之令入，入便噬人。
乃称疾解职，表疏累上。
帝不许，使停家养病。
彭城王主簿沛郡刘敬文父成，未悟其机，诣景仁求郡。
燕王遣右卫将军孙德来乞师。
五月，庚申，魏主进宜都公穆寿爵为王，汝阴公长孙道生为上党王，宜城公奚斤为恒农王，广陵公楼伏连为广陵王；加寿征东大将军。
龟兹、疏勒、乌孙、悦般、渴槃陁、鄯善、焉耆、车师、粟持九国入贡于魏。
甲戌，魏主如云中。
六月，甲午，魏主以时和年丰，嘉瑞沓臻，诏大酺五日，遍祭百神，用答天贶。
戊申，魏主命骠骑大将军乐平王丕、镇东大将军徒河屈垣等帅骑四万伐燕。
秋，七月，魏主畋于稒阳。
己卯，魏乐平王丕等至和龙。
燕王以牛酒犒军，献甲三千。
屈垣责其不送侍子，掠男女六千口而还。
八月，丙戌，魏主如河西。
九月，甲戌，还宫。
魏左仆射河间公安原，恃宠骄恣。
魏人数伐燕，燕日危蹙，上下忧惧。
太常杨㟭复劝燕王速遣太子入侍。
燕王曰：吾未忍为此。
若事急，且东依高丽以图后举。
㟭曰：魏举天下以击一隅，理无不克。
高丽无信，始虽相亲，终恐为变。
燕王不听，密遣尚书阳伊请迎于高丽。
丹阳尹萧摹之上言：佛化被于中国，已历四代，形像塔寺，所在千数。
魏秦州刺史薛谨击吐没骨，灭之。
杨难当释杨保宗之囚，使镇童亭。
南朝〕宋太祖文皇帝元嘉十三年（丙子公元436年）。
春，正月，癸丑朔，上有疾，不朝会。
南朝〕宋太祖文皇帝元嘉十九年（壬午公元442年）。
春，正月，甲申，魏主备法驾，诣道坛受符簶，旗帜尽青。
自是每帝即位皆受簶。
谦之又奏作静轮宫，必令其高不闻鸡犬，欲以上接天神。
崔浩劝帝为之，功费万计，经年不成。
太子晃谏曰：天人道殊，卑高定分，不可相接，理在必然。
今虚耗府库，疲弊百姓，为无益之事，将安用之。
必如谦之所言，请因东山万仞之高，为功差易。
帝不从。
夏，四月，沮渠无讳将万余家，弃敦煌西就沮渠安周。
未至，鄯善王比龙畏之，将其众奔且末，其世子降于安周。
无讳遂据鄯善，其士卒经流沙，渴死者太半。
李宝自伊吾帅众二千入据敦煌，缮修城府，安集故民。
沮渠牧犍之亡也，凉州人阚爽据高昌，自称太守。
唐契为柔然所逼，拥众西趋高昌，欲夺其地。
柔然遣其将阿若追击之，契败死。
契弟和收余众奔车师前部王伊洛。
时沮渠安周屯横截城，和攻拔之，又拔高宁、白力二城，遣使请降于魏。
甲戌，上以疾愈，大赦。
五月，裴方明等至汉中，与刘真道等分兵攻武兴、下辩、白水，皆取之。
杨难当遣建节将军符弘祖守兰皋，使其子抚军大将军和将重兵为后继。
秋，七月，以刘真道为雍州刺史，裴方明为梁、南秦二州刺史；方明辞不拜。
丙寅，魏主使安西将军古弼督陇右诸军，及殿中虎贲与武都王杨保宗自祁山南入，征西将军渔阳皮豹子与琅邪王司马楚之，督关中诸军自散关西入，俱会仇池。
又使谯王司马文思督洛、豫诸军南趋襄阳，征南将军刁雍东趋广陵，移书徐州，称为杨难当报仇。
甲戌晦，日有食之。
唐契之攻阚爽也，爽遣使诈降于沮渠无讳，欲与之共击契。
九月，无讳将卫兴奴夜袭高昌，屠其城，爽奔柔然。
冬，十月，己卯，魏立皇子伏罗为晋王，翰为秦王，谭为燕王，建为楚王，余为吴王。
甲申，柔然遣使诣建康。
十二月，辛已，魏襄城孝王卢鲁元卒。
雍州刺史晋安襄侯刘道产卒。
道产善为政，民安其业，小大丰赡，由是民间有《襄阳乐歌》。
山蛮前后不可制者皆出，缘沔为村落，户口殷盛。
及卒，蛮追送至沔口。
未几，群蛮大动，征西司马朱修之讨之，不利；诏建威将军沈庆之代之，杀虏万余人。
南朝〕宋太祖文皇帝元嘉二十年（癸未公元443年）。
春，正月，魏皮豹子等进击乐乡，将军王奂之等败没。
魏军进至下辩，将军强玄明等败死。
将军姜道祖兵败，降魏，魏遂取仇池。
壬戌，乌洛侯国遣使如魏。
初，魏之居北荒也，凿石为庙，在乌洛侯西北，以祀其先，高七十尺，深九十步。
甲午，立皇子诞为广陵王。
丁酉，魏大赦。
己亥，魏主如阴山。
五月，魏古弼发上邽、高平、岍城诸军击杨文德，文德退走。
杨文德遣使来求援。
秋，七月，癸丑，诏以文德为都督北秦、雍二州诸军事、征西大将军、北秦州刺史、武都王。
文德屯葭芦城，以任朏为左司马；武都、阴平氐多归之。
甲子，前雍州刺史刘真道、梁、南秦二州刺史裴方明，坐破仇池减匿金宝及善马，下狱死。
九月，辛巳，魏主如漠南。
甲辰，舍辎重，以轻骑袭柔然。
分军为四道：乐安王范、建宁王崇各统十五将出东道，乐平王丕督十五将出西道，魏主出中道，中山王辰督十五将为后继。
魏主至鹿浑谷，遇敕连可汗。
十一月，将军姜道盛与杨文德合众二万攻魏浊水戍，魏皮豹子、河间公齐救之，道盛败死。
南朝〕宋太祖文皇帝元嘉二十一年（甲申公元444年）。
春，正月，己亥，帝耕藉田，大赦。
二月，辛未，魏中山王辰、内都坐大官薛辨、尚书奚眷等八将坐击柔然后期，斩于都南。
初，魏主筑白台，高二百余尺。
丕梦登其上，四顾不见人，命术士董道秀筮之，道秀曰：大吉。
丕默有喜色。
庚辰，魏主幸庐。
己丑，江夏王义恭进位太尉，领司徒。
庚寅，以侍中、领右卫将军沈演之为中领军，左卫将军范晔为太子詹事。
辛卯，立皇子宏为建平王。
三月，甲辰，魏主还宫。
癸丑，魏主遣司空长孙道生镇统万。
夏，四月，乙亥，魏侍中、太宰、阳平王杜超为帐下所杀。
吐谷浑王慕利延兄子纬世与魏使者谋降魏，慕利延杀之。
是月，纬世弟叱力延等八人奔魏，魏以叱力延为归义王。
沮渠无讳卒，弟安周代立。
魏入中国以来，虽颇用古礼祀天地、宗庙、百神，而犹循其旧俗，所祀胡神甚众。
崔浩请存合于祀典者五十七所，其余复重及小神悉罢之。
魏主从之。
秋，七月，癸卯，魏东雍州刺史沮渠秉谋反，伏诛。
八月，乙丑，魏主畋于河西，尚书令古弼留守。
它日，魏主复畋于山北，获麋鹿数千头。
诏尚书发牛车五百乘以运之。
诏使已去，魏主谓左右曰：笔公必不与我，汝辈不如自以马运之。
遂还。
行百余里，得弼表曰：今秋谷悬黄，麻菽布野，猪鹿窃食；鸟雁侵费，风雨所耗，朝夕三倍。
乞赐矜缓，使得收载。
帝曰：果如吾言，笔公可谓社稷之臣矣。
魏主使员外散骑常侍高济来聘。
戊辰，以荆州刺史衡阳王义季为征北大将军、开府仪同三司、南袞州刺史，以南谯王义宣为荆州刺史。
初，帝以义宣不才，故不用；会稽公主屡以为言，帝不得已用之。
先赐中诏敕之曰：师护以在西久，比表求还，今欲听许，以汝代之。
师护虽无殊绩，洁己节用，通怀期物，不恣群下，声著西土，为士庶所安，论者乃未议迁之。
今之回换，更为汝与师护年时一辈，欲各试其能。
汝往，脱有一事减之者，既于西夏交有巨碍，迁代之讥，必归责于吾矣。
此事亦易勉耳，无为使人复生评论也。
义宣至镇，勤自课厉，事亦修理。
庚辰，会稽长公主卒。
吐谷浑叱力延等请师于魏以讨吐谷浑王慕利延，魏主使晋王伏罗督诸军击之。
九月，甲辰，以沮渠安周为都督凉、河、沙三州诸军事、凉州刺史、河西王。
丁未，魏主如漠南，将袭柔然，柔然敕连可汗远遁，乃止。
敕连寻卒，子吐贺真立，号处罗可汗。
魏晋王伏罗至乐都，引兵从间道袭吐谷浑，至大母桥。
冬，十月，己卯，以左军将军徐琼为袞州刺史，大将军参军申恬为冀州刺史。
十二月，丙戌，魏主还平城。
太子率更令何承天撰《元嘉新历》，表上之。
又以中星检之，知尧时冬至日在须女十度，今在斗十七度。
南朝〕宋太祖文皇帝元嘉二十二年（乙酉公元445年）。
春，正月，辛卯朔，始行新历。
初，汉京房以十二律中吕上生黄钟，不满九寸，更演为六十律。
钱乐之复演为三百六十律，日当一管。
何承天立议，以为上下相生，三分损益其一，盖古人简易之法，犹如古历周天三百六十五度四分度之一也。
而京房不悟，谬为六十。
乃更设新率，林钟长六寸一厘，则从中吕还得黄钟，十二旋宫，声韵无失。
壬辰，以武陵王骏为雍州刺史。
帝欲经略关、河，故以骏镇襄阳。
魏主使散骑常侍宋愔来聘。
二月，魏主如上党，西至吐京，讨徙叛胡，出配郡县。
甲戌，立皇祎为东海王，昶为义阳王。
三月，庚申，魏主还宫。
魏诏：诸疑狱皆付中书，以经义量决。
夏，四月，庚戌，魏主遣征西大将军高凉王那等，击吐谷浑王慕利延于白兰，秦州刺史代人封敕文、安远将军乙乌头击慕利延兄子什归于枹罕。
六月，壬辰，魏主北巡。
帝谋伐魏，罢南豫州入豫州。
辛亥，以南豫州刺史南平王铄为豫州刺史。
秋，七月，己未，以尚书仆射孟顗为左仆射，中护军何尚之为右仆射。
吐谷浑什归闻魏军将至，弃城夜遁。
八月，丁亥，封敕文入枹罕，分徙其民千家还上邽，留乙乌头守枹罕。
万度归至敦煌，留辎重，以轻骑五千度流沙，袭鄯善。
壬辰，鄯善王真达面缚出降。
魏主如阴山之北，发诸州兵三分之一，各于其州戒严，以须后命。
徙诸种杂民五千余家于北边，令就北畜牧，以饵柔然。
九月，癸酉，上饯衡阳王义季于武帐冈。
裴子野论曰：。
善乎太祖之训也。
夫侈兴于有余，俭生于不足。
欲其隐约，莫若贫贱。
习其险限，利以任使；达其情伪，易以躬临。
太祖若能率此训也，难其志操，卑其礼秩，教成德立，然后授以政事，则无怠无荒，可播之于九服矣。
高祖思固本枝，崇树襁褓；后世遵守，迭据方岳。
及乎泰始之初，升明之季，绝咽于衾衽者动数十人。
国之存亡，既不是系，早肆民上，非善诲也。
十一月，魏发冀州民造浮桥于碻磝津。
魏主命薛谨之子拔纠合宗、乡，壁于河际，以断二寇往来之路。
庚午，魏主使殿中尚书拓跋处直等将二万骑讨薛永宗，殿中尚书乙拔将三万骑讨盖吴，西平公寇提将万骑讨白广平。
吴自号天台王，署置百官。
辛未，魏主还宫。
魏选六州骁骑二万，使永昌王仁、高凉王那分将之，为二道，掠淮、泗以北，徙青、徐之民以实河北。
癸未，魏主西巡。
小人受先君遗命，以死报大将军之德。
小人请以七尺之躯，三寸之舌，立功立事而归诸君子，丈人以为何如。
明日，仗士送付廷尉。
熙先望风吐款，辞气不桡。
上奇其才，遣人慰勉之曰：以卿之才而滞于集书省，理应有异志，此乃我负卿也。
又责前吏部尚书何尚之曰：使孔熙先年将三十作散骑郎，那不作贼。
熙先于狱中上书谢恩，且陈图谶，深戒上以骨肉之祸，曰：愿勿遗弃，存之中书。
若囚死之后，或可追录，庶九泉之下，少塞衅责。
晔在狱为诗曰：虽无嵇生琴，庶同夏侯色。
晔本意谓入狱即死，而上穷治其狱，遂经二旬，晔更有生望。
狱吏戏之曰：外传詹事或当长系。
晔闻之，惊喜。
综、熙先笑之曰：詹事畴昔攘袂瞋目，跃马顾盼，自以为一世之雄；今扰攘纷纭，畏死乃尔。
设令赐以性命，人臣图主，何颜可以生存。
十二月，乙未，晔、综、熙先及其子弟、党与皆伏诛。
晔母至市，涕泣责晔，以手击晔颈，晔色不怍；妹及妓妾来别，晔悲涕流涟。
综曰：舅殊不及夏侯色。
晔收泪而止。
谢约不预逆谋，见兄综与熙先游，常谏之曰：此人轻事好奇，不近于道，果锐无检，未可与狎。
综不从而败。
综母以子弟自蹈逆乱，独不出视。
晔语综曰：姊今不来，胜人多矣。
裴子野论曰：夫有逸群之才，必思冲天之据；盖俗之量，则愤常均之下。
其能守之以道，将之以礼，殆为鲜乎。
刘弘仁、范蔚宗，皆忸志而贪权，矜才以徇逆，累叶风素，一朝而陨。
向之所谓智能，翻为亡身之具矣。
徐湛之所陈多不尽，为晔等辞所连引，上赦不问。
臧质，熹之子也，先为徐、袞二州刺史，与晔厚善；晔败，以为义兴太守。
庚戌，以前豫州刺史赵伯符为护军将军。
伯符，孝穆皇后之弟子也。
初，江左二郊无乐，宗庙虽有登歌，亦无二舞。
是岁，南郊始设登歌。
南朝〕宋太祖文皇帝元嘉二十三年（丙戌公元446年）。
春，正月，庚申，尚书左仆射孟顗罢。
戊辰，魏主军至东雍州，临薛永宗垒，崔浩曰：永宗未知陛下自来，众心纵弛。
辛未，魏主南如汾阴，济河，至洛水桥。
闻盖吴在长安北，帝以渭北地无谷草，欲渡渭南，循渭而西。
以问崔浩，对曰：夫击蛇者先击其首，首破则尾不能掉。
今盖吴营去此六十里，轻骑趋之，一日可到，到则破之必矣。
破吴，南向长安亦不过一日，一日之乏，未至有伤。
若从南道，则吴徐入北山，猝未可平。
帝不从，自渭南向长安。
庚辰，至戏水。
吴众闻之，悉散入北地山，军无所获。
帝悔之。
二月，丙戌，帝至长安，丙申，如盩厔，历陈仓，还，如雍城。
所过诛民、夷与盖吴通谋者。
乙拔等诸军大破盖吴于杏城。
吴复遣使上表求援。
诏以吴为都督关、陇诸军事、雍州刺史、北地公；使雍、梁二州发兵屯境上，为吴声援；遣使赐吴印一百二十一纽，使吴随宜假授。
帝诏和之：若阳迈果有款诚，亦许其归顺。
魏主与崔浩皆信重寇谦之，奉其道。
昔后汉荒君，信惑邪伪以乱天常，自古九州之中，未尝有此。
夸诞大言，不本人情，叔季之世，莫不眩焉。
由是政教不行，礼义大坏，九服之内，鞠为丘墟。
朕承天绪，欲除伪定真，复羲、农之治。
其一切荡除，灭其踪迹。
自今已后，敢有事胡神及造形像泥人、铜人者门诛。
有非常之人，然后能行非常之事，非朕孰能去此历代之伪物。
有司宣告征镇诸军、刺史，诸有浮图形像及胡经，皆击破焚烧，沙门无少长悉坑之。
太子晃素好佛法，屡谏不听，乃缓宣诏书，使远近豫闻之，得各为计。
沙门多亡匿获免，或收藏经像，唯塔庙在魏境者无复孑遗。
魏主徙长安工巧二千家于平城。
还，至洛水，分军诛李闰叛羌。
太原颜白鹿私入魏境，为魏人所得，将杀之，诈云青州刺史杜骥使其归诚。
魏人送白鹿诣平城，魏主喜曰：我外家也。
使崔浩作书与骥，且命永昌王仁、高凉王那将兵迎骥，攻冀州刺史申恬于历城；杜骥遣其府司马夏侯祖欢等将兵救历城。
魏人遂寇袞、青、冀三州，至清东而还；杀掠甚众，北边骚动。
御史中丞何承天上表，以为：凡备匈奴之策，不过二科：武夫尽征伐之谋，儒生讲和亲之约。
魏金城边固、天水梁会，与秦、益杂民万余户据上邽东城反，攻逼西城。
秦、益二州刺史封敕文拒却之。
夏，四月，甲申，魏主至长安。
丁未，大赦。
仇池人李洪聚众，自言应王。
梁会求救于氐王杨文德，文德曰：两雄不并立，若须我者，宜杀洪。
五月，癸亥，魏主遣安丰公闾根帅骑赴上邽，未至，会弃东城走。
盖吴收兵屯杏城，自号秦地王，声势复振。
魏主遣永昌王仁、高凉王那督北道诸军讨之。
六月，癸未朔，日有食之。
甲申，魏发冀、相、定三州兵二万人屯长安南山诸谷，以备盖吴窜逸。
丙戌，又发司、幽、定、冀四州兵十万人筑畿上塞围，起上谷，西至河，广纵千里。
帝筑北堤，立玄武湖，筑景阳山于华林园。
秋，七月，辛未，以散骑常侍杜坦为青州刺史。
初，杜预之子耽，避晋乱，居河西，仁张氏。
前秦克凉州，子孙始还关中。
高祖灭后秦，坦兄弟从高祖过江。
会安定卢水胡刘超等聚众万余人反，魏主以俟威恩著于关中，复加俟都督秦、雍二州诸军事，镇长安。
是岁，吐谷浑复还旧土。
南朝〕宋太祖文皇帝元嘉二十四年（丁亥公元447年）。
春，正月，甲戌，大赦。
癸未，魏主如中山。
魏师之克敦煌也，沮渠牧犍使人斫开府库，取金玉及宝器，因不复闭。
小民争入盗取之，有司索盗不获。
至是，牧犍所亲及守藏者告之，且言牧犍父子多蓄毒药，潜杀人前后以百数；姊妹皆学左道。
有司索牧犍家，得所匿物。
魏主大怒，赐沮渠昭仪死，并诛其宗族，唯沮渠祖以先降得免。
又有告牧犍犹与故臣民交通谋反者，三月，魏主遣崔浩就第赐牧犍死，谥曰哀王。
魏人徙定州丁零三千家于平城。
六月，魏西征诸将扶风公处真等八人，坐盗没军资及虏掠赃各千万计，并斩之。
秋，八月，乙未，徐州刺史衡阳文王义季卒。
义季自彭城王义康之贬，遂纵酒不事事。
帝以书诮责，且戒之，义季犹酣饮自若，以至成疾而终。
魏乐安宣王范卒。
十一月，甲寅，封皇子浑为汝阴王。
十二月，魏晋王伏罗卒。
杨文德据葭芦城，招诱氐、羌，武都等五郡氐皆应之。
南朝〕宋太祖文皇帝元嘉二十五年（戊子公元448年）。
春，正月，魏仇池镇将皮豹子帅诸军击之。
文德兵败，弃城奔汉中。
豹子收其妻子、僚属、军资及杨保宗所尚魏公主而还。
初，保宗将叛，公主劝之。
或曰：奈何叛父母之国。
公主曰：事成，为一国之母，岂比小县公主哉。
魏主赐之死。
杨文德坐失守，免官，削爵土。
闰月，己酉，帝大蒐于宣武场。
初，刘湛既诛，庾炳之遂见宠任，累迁吏部尚书，势倾朝野。
炳之无文学，性强急轻浅。
既居选部，好诟詈宾客，且多纳货赂，士大夫皆恶之。
炳之留令史二人宿于私宅，为有司所纠。
上薄其过，欲不问。
仆射何尚之因极陈炳之之短曰：炳之见人有烛盘、佳驴，无不乞匄；选用不平，不可一二；交结朋党，构扇是非，乱俗伤风，过于范晔，所少，贼一事耳。
纵不加罪，故宜出之。
上欲以炳之为丹阳尹。
尚之曰：炳之蹈罪负恩，方复有尹京赫赫之授，乃更成其形势也。
古人云：无赏无罚，虽尧、舜不能为治。
臣昔启范晔，亦惧犯颜，苟曰愚怀，九死不悔。
历观古今，未有众过藉藉，受货数百万，更得高官厚禄如炳之者也。
上乃免炳之官，以徐湛之为丹阳尹。
彭城太守王玄谟上言：彭城要兼水陆，请以皇子抚临州事。
夏，四月，乙卯，以武陵王骏为安北将军、徐州刺史。
五月，甲戌，魏以交趾公韩拔为鄯善王，镇鄯善，赋役其民，比之郡县。
六月，丙寅，荆州刺史南谯王义宣进位司空。
辛酉，魏主如广德宫。
秋，八月，甲子，封皇子彧为淮阳王。
西域般悦国去平城万有余里，遣使诣魏，请与魏东西合击柔然。
魏主许之，中外戒严。
九月，辛未，以尚书右仆射何尚之为左仆射，领军将军沈演之为吏部尚书。
丙戌，魏主如阴山。
魏成周公万度归击焉耆，大破之，焉耆王鸠尸卑那奔龟兹。
冬，十月，辛丑，魏弘农昭王奚斤卒，子它观袭。
癸亥，魏大赦。
十二月，魏万度归自焉耆西讨龟兹，留唐和镇焉耆。
南朝〕宋太祖文皇帝元嘉二十六年（己丑公元449年）。
春，正月，戊辰朔，魏主飨群臣于漠南。
甲戌，复伐柔然。
高凉王那出东道，略阳王羯儿出西道，魏主与太子出涿邪山，行数千里。
柔然处罗可汗恐惧，远遁。
二月，己亥，上如丹徒，谒京陵。
三月，丁巳，大赦。
募诸州乐移者数千家以实京口。
庚寅，魏主还平城。
夏，五月，壬午，帝还建康。
庚寅，魏主如阴山。
彭城太守王玄谟尤好进言，帝谓侍臣曰：观玄谟所陈，令人有封狼居须意。
秋，七月，辛未，以广陵王诞为雍州刺史。
上以襄阳外接关、河，欲广其资力，乃罢江州军府，文武悉配雍州；湘州入台租税，悉给襄阳。
冬，十二月，戊申，魏主还平城。
沔北诸山蛮寇雍州，建威将军沈庆之帅后军中兵参军柳元景、随郡太守宗悫等二万人讨之，八道俱进。
南朝〕宋太祖文皇帝元嘉二十七年（庚寅公元450年）。
春，正月，乙酉，魏主如洛阳。
沈庆之自冬至春，屡破雍州蛮。
因蛮所聚谷以充军食，前后斩首三千级，虏二万八千余口，降者二万五千余户。
幸诸山大羊蛮凭险筑城，守御甚固。
庆之击之，命诸军连营于山中，开门相通，各穿池于营内，朝夕不外汲。
顷之，风甚，蛮潜兵夜来烧营。
诸军以池水沃火，多出弓弩夹射之，蛮兵散走。
蛮所据险固，不可攻，庆之乃置六戍以守之。
久之，蛮食尽，稍稍请降；悉迁于建康以为营户。
是时，豫州刺史南平王铄镇寿阳，遣左军行参军陈宪行汝南郡事，守悬瓠，城中战士不满千人，魏主围之。
三月，以军兴，减内外百官俸三分之一。
魏主遣永昌王仁将步骑万余，驱所掠六郡生口北屯汝阳。
时徐州刺史武陵王骏镇彭城，帝遣间使命骏发骑，赍三日粮袭之。
骏发百里内马得千五百匹，分为五军，遣参军刘泰之，帅安北骑兵行参军垣谦之、田曹行参军臧肇之、集曹行参军尹定、武陵左常侍杜幼文、殿中将军程天祚等将之，直趋汝阳。
魏人唯虎救兵自寿阳来，不备彭城。
丁酉，泰之等潜进击之，杀三千余人，烧其辎重，魏人奔散，诸生口悉得东走。
魏人侦知泰之等兵无后继，复引兵击之。
垣谦之先退，士卒惊乱，弃仗走。
泰之为魏人所杀，肇之溺死，天祚为魏所擒，谦之、定、幼文及士卒免者九百余人，马还者四百匹。
魏主攻悬瓠四十二日，帝遣南平内史臧质诣寿阳，与安蛮司马刘康祖共将兵救悬瓠。
壬子，安北将军武陵王骏降号镇军将军，垣谦之伏诛，尹定、杜幼文付尚方；以陈宪为龙骧将军、汝南、新蔡二郡太守。
魏主遗帝书曰：。
前盖吴反逆，扇动关、陇。
蠕蠕吴提、吐贺真皆已死，我今北征，先除有足之寇。
彼若不从命，来秋当复往取之；以彼无足，故不先讨耳。
我往之日，彼作何计，为握堑自守，为筑垣以自障也。
我当显然往取扬州，不若彼翳行窃步也。
彼来侦谍，我已擒之，复纵还。
其人目所尽见，委曲善问之。
彼公时旧臣虽老，犹有智策，知今已杀尽，岂非天资我邪。
取彼亦不须我兵刃，此有善咒婆罗门，当使鬼缚以来耳。
侍中、左卫将军江湛迁吏部尚书。
湛性公廉，与仆射徐湛之并为主上所宠信，时称江徐”。
魏主以浩监秘书事，使与高允等共撰《国记》，曰：务从实录。
对曰：《太祖记》，前著作郎邓渊所为；《先帝记》及《今记》，臣与浩共为之。
对曰：臣罪当灭族，不敢虚妄。
允事事申明，皆有条理。
帝命允为诏，诛浩及僚属宗钦、段承根等，下至僮吏，凡百二十八人，皆夷五族，允持疑不为。
六月，己亥，诏诛清河崔氏与浩同宗者无远近，及浩姻家范阳卢氏、太原郭氏、河东柳氏，并夷其族，余皆止诛其身。
执浩置槛内，送城南，卫士数十人溲其上，呼声嗷嗷，闻于行路。
宗钦临刑叹曰：高允其殆圣乎。
初，冀州刺史崔赜，武城男崔模，与浩同宗而别族；浩常轻侮之，由是不睦。
辛丑，魏主北巡阴山。
魏主既诛崔浩而悔之。
初，车师大帅车伊洛世服于魏，魏拜伊洛平西将军，封前部王。
吐谷浑王慕利延为魏所逼，上表求入保越巂，上许之；慕利延竟不至。
上欲伐魏，丹阳尹徐湛之、吏部尚书江湛、彭城太守王玄谟等并劝之；左军将军刘康祖以为岁月已晚，请待明年。
太子步兵校尉沈庆之谏曰：我步彼骑，其势不敌。
太子劭及护军将军萧思话亦谏，上皆不从。
是时军旅大起，王公、妃主及朝士、牧守，下至富民，各献金帛、杂物以助国用。
建武司马申元吉引兵趋碻磝。
乙亥，魏济州刺史王买德弃城走。
萧斌遣将军崔猛攻乐安，魏青州刺史张淮之亦弃城走。
斌与沈庆之留守碻磝，使王玄谟进围滑台。
雍州刺史随王诞遣中兵参军柳元景、振威将军尹显祖、奋武将军曾方平、建武将军薛安都、略阳太守庞法起将兵出弘农。
九月，辛卯，魏主引兵南救滑台，命太子晃屯漠南以备柔然，吴王余守平城。
庚子，魏发州郡兵五万分给诸军。
乙丑，魏主渡河，众号百万，鞞鼓之声，震动天地；玄谟惧，退走。
先是，玄谟遣钟离太守垣护下以百舸为前锋，据石济，在滑台西南百二十里。
斌欲固守碻磝，庆之曰：今青、冀虚弱，而坐守穷城，若虏众东过，清东非国家有也。
碻磝孤绝，复作朱修之滑台耳。
会诏使至，不听斌等退师。
斌复召诸将议之，并谓宜留。
庆之曰：阃外之事，将军得以专之。
诏从远来，不知事势。
节下有一范增不能用，空议何施。
斌及坐者并笑曰：沈公乃更学问。
庆之厉声曰：众人虽知古今，不如下官耳学也。
斌乃使王玄谟戍碻磝，申坦、垣护之据清口，自帅诸军还历城。
闰月，庞法起等诸军入卢氏，斩县令李封，以赵难为卢氏令，使帅其众为乡导。
柳元景自百丈崖从诸军于卢氏。
法起等进攻弘农，辛未，拔之，擒魏弘农太守李初古拔。
薛安都留屯弘农。
丙戌，庞法起进向潼关。
十一月，辛卯，魏主至邹山，鲁郡太守崔邪利为魏所擒。
魏主见秦始皇石刻，使人排而仆之，以太牢祠孔子。
楚王建自清西进，屯萧城；步尼公自清东进，屯留城。
武陵王骏遣参军马文恭将兵向萧城，江夏王义恭遣军主嵇玄敬将兵向留城。
文恭为魏所败。
步尼公遇玄敬，引兵趣苞桥，欲渡清西；沛县民烧苞桥，夜于林中击鼓，魏以为宋兵大至，争渡苞水，溺死者殆半。
诏以柳元景为弘农太守。
元景使薛安都、尹显祖先引兵就庞法起等于陕，元景于后督租。
陕城险固，诸军攻之不拔。
魏洛州刺吏张是连提帅众二万度崤救陕，安都等与战于城南，魏人纵突骑，诸军不能敌；安都怒，脱兜鍪，解铠，唯著绛纳两当衫，马亦去具装，瞋目横矛，单骑突陈；所向无前，魏人夹射不能中。
如是数四，杀伤不可胜数。
会日暮，别将鲁元保引兵自函谷关至，魏兵乃退。
元景遣军副柳元怙将步骑二千救安都等，夜至，魏人不之知。
明日，安都等陈于城西南。
曾方平谓安都曰：今勍敌在前，坚城在后，是吾取死之日。
卿若不进，我当斩卿；我若不进，卿斩我也。
安都曰：善，卿言是也。
遂合战。
元怙引兵自南门鼓噪直出，旌旗甚盛，魏众惊骇。
安都挺身奋击，流血凝肘，矛折，易之更入，诸军齐奋。
自旦至日昃，魏众大溃，斩张是连提及将卒三千余级。
其余赴河堑死者甚众，生降二千余人。
明日，元景至，让降者曰：汝辈本中国民，今为虏尽力，力屈乃降，何也。
皆曰：虏驱民使战，后出者灭族，以骑蹙步，未战先死，此将军所亲见也。
诸将欲尽杀之，元景曰：今王旗北指，当令仁声先路。
尽释而遣之，皆称万岁而去。
甲午，克陕城。
庞法起等进攻潼关，魏戍主娄须弃城走，法起等据之。
关中豪杰所在蜂起，及四山羌、胡皆来送款。
上以王玄谟败退，魏兵深入，柳元景等不宜独进，皆召还。
元景使薛安都断后，引兵归襄阳。
诏以元景为襄阳太守。
魏永昌王仁攻悬瓠、项城，拔之。
癸卯，仁将八万骑追及康祖于尉武。
南平王铄使左军行参军王罗汉以三百人戍尉武。
魏永昌王仁进逼寿阳，焚掠马头、钟离，南平王铄婴城固守。
魏军在萧城，支彭城十余里。
彭城兵虽多而食少，太尉江夏王义恭欲弃彭城南归。
安北中兵参军沈庆之以为历城兵少食多，欲为函箱车陈，以精兵为外翼，奉二王及妃女直趋历城；分兵配护军萧思话，使留守彭城。
太尉长史何勖欲席卷奔郁洲，自海道还京师。
义恭去意已判。
唯二议弥日未决。
安北长史沛郡太守张畅曰：若历城、郁洲有可至之理，下官敢不高赞。
今城中乏食，百姓咸有走志，但以关扃严固，欲去莫从耳。
一旦动足，则各自逃散，欲至所在，何由可得。
今军食是寡，朝夕犹未窘罄；岂有舍万安之术而就危亡之道。
若此计必行，下官请以颈血污公马蹄。
武陵王骏谓义恭曰：阿父既为总统，去留非所敢干，道民忝为城主，而委镇奔逃，实无颜复奉朝廷。
必与此城共其存没，张长史言不可异也。
义恭乃止。
壬子，魏主至彭城，立氈屋于戏马台以望城中。
孝伯问畅：何为匆匆闭门绝桥。
魏主使人来言曰：致意太尉、安北，何不遣人来至我所。
丁未，大赦。
魏主攻彭城，不克。
十二月，丙辰朔，引兵南下，使中书郎鲁秀出广陵，高凉王那出山阳，永昌王仁出横江，所过无不残灭，城邑皆望风奔溃。
戊午，建康纂严。
己未，魏兵至淮上。
上使辅国将军臧质将万人救彭城。
至盱眙，魏主已过淮。
质使冗从仆射胡崇之、积弩将军臧澄之营东山，建威将军毛熙祚据前浦，质营于城南。
乙丑，魏燕王谭攻崇之等三营，皆败没，质案兵不敢救。
澄之，焘之孙；熙祚，修之之兄子也。
是夕，质军亦溃，质弃辎重器械，单将七百人赴城。
初，盱眙太守沈璞到官，王玄谟犹在滑台，江淮无警。
璞以郡当冲要，乃缮城浚隍，积财谷，储矢石，为城守之备。
僚属皆非之，朝廷亦以为过。
及魏兵南向，守宰多弃城走。
或劝璞宜还建康，璞曰：虏若以城小不顾，夫复何惧。
若肉薄来攻，此乃吾报国之秋，诸君封侯之日也，奈何去之。
诸君尝见数十万人聚于小城之下而不败者乎。
昆阳、合肥，前事之明验也。
众心稍定。
璞收集得二千精兵，曰：足矣。
及臧质向城，众谓璞曰：虏若不攻城，则无所事众；若其攻城，则城中止可容见力耳。
地狭人多，鲜不为患。
且敌众我寡，人所共知，若以质众能退敌完城者，则全功不在我；若避罪归都，会资舟楫，必更相蹂践。
正足为患，不若闭门勿受。
璞叹曰：虏必不能登城，敢为诸君保之。
舟楫之计，固已久息，虏之残害，古今未有，屠剥之苦，众所共见，其中幸者，不过得驱还北国作奴婢耳。
彼虽乌合，宁不惮此邪。
所谓同舟而济，胡、越一心’者也。
今兵多则虏退速，少则退缓。
吾宁可欲专功而留虏乎。
乃开门纳质。
质见城中丰实，大喜，众皆称万岁，因与璞共守。
魏人之南寇也，不赍粮用，唯以抄掠为资。
及过淮，民多窜匿，抄掠无所得，人马饥乏；闻盱眙有积粟，欲以为北归之资。
既破崇之等，一攻城不拔，即留其将韩元兴以数千人守盱眙，自帅大众南向。
由是盱眙得益完守备。
上登石头城，有忧色，谓江湛曰：北伐之计，同议者少。
今日士民劳怒，不得无惭。
贻大夫之忧，予之过也。
又曰：檀道济若在，岂使胡马至此。
上又登莫府山，观望形势，购魏主及王公首，许以封爵、金帛。
又募人赍野葛酒置空村中，欲以毒魏人，竟不能伤。
魏主凿瓜步山为蟠道，于其上设氈屋。
魏主不饮河南水，以橐驼负河北水自随。
饷上橐驼、名马，并求和，请婚。
上遣奉朝请田奇饷以珍羞异味。
魏主得黄甘，即啖之，并大进酃酒。
左右有附耳语者，疑食中有毒。
魏主不应，举手指天，以其孙示奇曰：吾远来至此，非欲为功名，实欲继好息民，永结姻援。
宋若能以女妻此孙，我以女妻武陵王，自今匹马不复南顾。
南朝〕宋太祖文皇帝元嘉二十八年（辛卯公元451年）。
南朝〕宋太祖文皇帝元嘉三十年（癸巳公元453年）。
春，正月，戊寅，以南谯王义宣为司徒、扬州刺史。
壬午，以征北将军始兴王濬为荆州刺史。
戊子，诏江州刺史武陵王骏统诸军讨西阳蛮，军于五洲。
守门开，从万春门入。
张超之等数十人驰入云龙门及斋阁，拔刀径上合殿。
左卫将军尹弘惶怖通启，求受处分。
濬时在西州，府舍人朱法瑜奔告濬曰：台内喧噪，宫门皆闭，道上传太子反，未测祸变所至。
劭诈以太祖诏召大将军义恭、尚书令何尚之入，拘于内；并召百官，至者才数十人。
武陵王骏屯五洲，沈庆之自巴水来，咨受军略。
壬午，魏主尊保太后为皇太后，追赠祖考，官爵兄弟，皆如外戚。
太子劭分浙江五郡为会州，省扬州，立司隶校尉，以其妃父殷冲为司隶校尉。
劭密与沈庆之手书，令杀武陵王骏。
南谯王义宣及臧质皆不受劭命，与司州刺史鲁爽同举兵以应骏。
质、爽俱诣江陵见义宣，且遣使劝进于王。
辛卯，臧质子敦等在建康者闻质举兵，皆逃亡。
劭欲相慰悦，下诏曰：臧质，国戚勋臣，方赞翼京辇，而子弟波迸，良可怪叹。
可遣宣譬令还，咸复本位。
劭寻录得敦，使大将军义恭行训杖三十，厚给赐之。
癸巳，劭葬太祖于长宁陵，谥曰景皇帝，庙号中宗。
劭以兖、冀二州刺史萧思话为徐、兖二州刺史，起张永为青州刺史。
随王诞将受劭命，参军事沈正说司马顾琛曰：国家此祸，开辟未闻。
今以江东骁锐之众，唱大义于天下，其谁不响应。
岂可使殿下北面凶逆，受其伪宠乎。
琛曰：江东忘战日久，虽逆顺不同，然强弱亦异，当须四方有义举者，然后应之，不为晚也。
正曰：天下未尝有无父无君之国，宁可自安仇耻而责义于余方乎。
今正以弑逆冤酷，义不共戴天，举兵之日，岂求必全邪。
冯衍有言：大汉之贵臣，将不如荆、齐之贱士乎。
况殿下义兼臣子，事实国家者哉。
琛乃与正共入说诞，诞从之。
正，田子之兄子也。
夏，四月，癸卯朔，柳元景统宁朔将军薛安都等十二军发湓口，司空中兵参军徐遗宝以荆州之众继之。
丁未，武陵王发寻阳，沈庆之总中军以从。
劭立妃殷氏为皇后。
庚戌，武陵王檄书至建康，劭以示太常颜延之曰：彼谁笔也。
延之曰：竣之笔也。
劭曰：言辞何至于是。
延之曰：竣尚不顾老臣，安能顾陛下。
劭怒稍解。
悉拘武陵王子于侍中下省，南谯王义宣子于太仓空舍。
劭欲尽杀三镇士民家口，江夏王义恭、何尚之皆曰：凡举大事者不顾家，且多是驱逼。
今忽诛其室累，正足坚彼意耳。
劭以为然，乃下书一无所问。
立子伟之为皇太子。
以始兴王濬妃父褚湛之为丹阳尹。
湛之，裕之之兄子也。
濬为侍中、中书监、司徒、录尚书六条事，加南平王铄开府仪同三司，以南兖州刺史建平王宏为江州刺史。
太尉司马宠秀之自石头先众南奔，人情由是大震。
以营道侯义綦为湘州刺史，檀和之为雍州刺史。
癸丑，武陵王军于鹊头。
宣城太守王僧达得武陵王檄，未知所从。
客说之曰：方今舋逆滔天，古今未有。
为君计，莫若承义师之檄，移告傍郡。
苟在有心，谁不响应。
此上策也。
如其不能，可躬帅向义之徒，详择水陆之便，致身南归，亦其次也。
僧达乃自侯道南奔，逢武陵王于鹊头。
王即以为长史。
僧达，弘之子也。
王初发寻阳，沈庆之谓人曰：王僧达必来赴义。
人问其故，庆之曰：吾见其在先帝前议论开张，执意明决；以此言之，其至必也。
柳元景以舟舰不坚，惮于水战，乃倍道兼行，丙辰，至江宁步上，使薛安都帅铁骑曜兵于淮上，移书朝士，为陈逆顺。
劭加吴兴太守汝南周峤冠军将军。
甲子，劭使萧斌统步军，褚湛之统水军，与鲁秀、王罗汉、刘简之等精兵合万人，攻新亭垒，劭自登朱雀门督战。
丙寅，武陵王至江宁。
丁卯，江夏王义恭单骑南奔；劭杀义恭十二子。
戊辰，武陵王军于新亭，大将军义恭上表劝进。
散骑侍郎徐爱在殿中诳劭，云自追义恭，遂归武陵王。
时王军府草创，不晓朝章；爰素所谙练。
乃以爰兼太常丞，撰即位仪注。
乙巳，王即皇帝位，大赦。
文武赐爵一等，从军者二等。
改谥大行皇帝曰文，庙号太祖。
以大将军义恭为太尉、录尚书六条事、南徐州刺史。
是日，劭亦临轩拜太子伟之，大赦，唯刘骏、义恭、义宣、诞不在原例。
庚子，以南谯王义宣为中书监、丞相、录尚书六条事、扬州刺史，随王诞为卫将军、开府仪同三司、荆州刺史，藏质为东骑将军，开府仪同三司、江州刺史，沈庆之为领军将军，萧思话为尚书左仆射。
壬申，以王僧达为右仆射，柳元景为侍中、左卫将军，宗慤为右卫将军，张畅为吏部尚书，刘延孙、颜竣并为侍中。
五月，癸酉朔，臧质以雍州兵二万至新亭。
豫州刺史刘遵考遣其将夏侯献之帅步骑五千军于瓜步。
甲戌，鲁秀等募勇士攻大航，克之。
建平等七王号哭俱出。
初，劭以尚书令何尚之为司空、领尚书令，子征北长史偃为侍中，父子并居权要。
初，帝之讨西阳蛮也，臧质使柳元景将兵会之。
及质起兵，欲奉南谯王义宣为主，潜使元景帅所领西还，元景即以质书呈帝，语其信曰：臧冠军当是未知殿下义举耳。
方应伐逆，不容西还。
质以此恨之。
及元景为雍州，质虑其为荆、江后患，建议元景当为爪牙，不宜远出。
帝重违其言，戊申，以元景为护军将军，领石头戍事。
己酉，以司州刺史鲁爽为南豫州刺史。
庚戌，以卫军司马徐遗宝为兖州刺史。
辛未，徙南谯王义宣为南郡王，随王诞为竟陵王，立义宣次子宜阳侯恺为南谯王。
闰月，壬申，以领军将军沈庆之为南兖州刺史，镇盱眙。
癸酉，以柳元景为领军将军。
乙亥，魏太皇太后赫连氏殂。
丞相义宣固辞内任及子恺王爵。
甲午，更以义宣为荆、湘二州刺史，恺为宜阳县王，将佐以下并加赏秩。
以竟陵王诞为扬州刺史。
秋，七月，辛丑朔，日有食之。
甲寅，诏求直言。
辛酉，诏省细作并尚方雕文涂饰；贵戚竞利，悉皆禁绝。
历下、泗间，不足戍守。
侍中谢庄上言：诏云：贵戚竞利，悉皆禁绝。
乙丑，魏濮阳王闾若文、征西大将军永昌王仁皆坐谋叛，仁赐死于长安，若文伏诛。
南海太守萧简据广州反。
简，斌之弟也。
诏新南海太守南昌邓琬、始兴太守沈法系讨之。
法系，庆之之从弟也。
简诳其众曰：台军是贼劭所遣。
众信之，为之固守。
琬先至，止为一攻道；法系至，曰：宜四面并攻；若守一道，何时可拔。
琬不从。
法系曰：更相申五十日。
日尽又不克，乃从之。
八道俱攻，一日即破之。
九月，丁卯，斩简，广州平。
法系封府库付琬而还。
冬，十一月，丙午，以左军将军鲁秀为司州刺史。
辛酉，魏主如信都、中山。
十二月，癸未，以将置东宫，省太子率更令等官，中庶子等各减旧员之半。
甲午，魏主还平城。
南朝〕宋世祖孝武皇帝孝建元年（甲午公元454年）。
春，正月，己亥朔，上祀南郊，改元，大赦。
甲辰，以尚书令何尚之为左光禄大夫、护军将军，以左卫将军颜竣为吏部尚书、领骁骑将军。
壬戌，更铸孝建四铢钱。
乙丑，魏以侍中伊馛为司空。
丙子，立皇子子业为太子。
帝淫义宣诸女，义宣由是恨怒。
质乃遣密信说义宣，以为负不赏之功，挟震主之威，自古能全者有几。
今万物系心于公，声迹已著；见几不作，将为它人所先。
若命徐遗宝、鲁爽驱西北精兵来屯江上，质帅九江楼船为公前驱，已为得天下之半。
公以八州之众，徐进而临之，虽韩、白更生，不能为建康计矣。
且少主失德，闻于道路；沈、柳诸将，亦我之故人，谁肯为少主尽力者。
夫不可留者年也，不可失者时也。
质常恐溘先朝露，不得展其旅力，为公扫除，于时悔之何及。
义宣腹心将佐咨议参军蔡超、司马竺超民等咸有富贵之望，欲倚质威名以成其业，共劝义宣从其计。
质女为义宣子采之妇。
义宣谓质无复异同，遂许之。
超民，夔之子也。
臧敦时为黄门侍郎，帝使敦至义宣所，道经寻阳，质更令敦说诱义宣，义宣意遂定。
豫州刺史鲁爽有勇力，义宣、质素与之相结。
义宣兼荆、江、兖、豫四州之力，威震远近。
帝欲奉乘舆法物迎之，竟陵王诞固执不可，曰：奈何持此座与人。
乃止。
甲午，魏主诣道坛受图箓。
丙申，以安北司马夏侯祖欢为兖州刺史。
三月，己亥，内外戒严。
辛丑，以徐州刺史萧思话为江州刺史，柳元景为雍州刺史。
癸卯，以太子左卫率庞秀之为徐州刺史。
义宣移檄州郡，加进位号，使同发兵。
雍州刺史朱修之伪许之，而遣使陈诚于帝。
益州刺史刘秀之斩义宣使者，遣中兵参军韦崧将万人袭江陵。
戊申，义宣帅众十万发江津，舳舻数百里。
以子慆为辅国将军，与左司马竺超民留镇江陵。
檄朱修之使发兵万人继进，修之不从。
义宣知修之贰于己，乃以鲁秀为雍州刺史，使将万余人击之。
王玄谟闻秀不来，喜曰：臧质易与耳。
遗宝遣兵袭徐州长史明胤于彭城，不克。
胤与夏侯祖欢、垣护之共击遗宝于湖陆，遗宝弃众焚城，奔鲁爽。
义宣至寻阳，以质为前锋而进，爽亦引兵直趣历阳，与质水陆俱下。
殿中将军沈灵赐将百舸，破质前军于南陵，擒军主徐庆安等。
质至梁山，夹陈两岸，与官军相拒。
夏，四月，戊辰，以后将军刘义綦为湘州刺史；甲申，以朱修之为荆州刺史。
上遣左军将军薛安都、龙骧将军南阳宗越等戍历阳，与鲁爽前锋杨胡兴等战，斩之。
爽不能进，留军大岘，使鲁瑜屯小岘。
李延寿论曰：凶人之济其身，非世乱莫由焉。
鲁爽以乱世之情，而行之于平日，其取败也宜哉。
南郡王义宣至鹊头，庆之送爽首示之，并与书曰：仆荷任一方，而衅生所统。
近聊帅轻师，指往翦扑，军锋裁及，贼爽授首。
公情契异常，或欲相见，及其可识，指送相呈。
爽累世将家，骁猛善战，号万人敌。
义宣与质闻其死，皆骇惧。
五月，甲辰，义宣至芜湖，质进计曰：今以万人取南州，则梁山中绝；万人缀梁山，则玄谟必不敢动；下官中流鼓棹，直趣石头，此上策也。
义宣将从之。
刘谌之密言于义宣曰：质求前驱，此志难测。
不如尽锐攻梁山，事克然后长驱，此万安之计也。
义宣乃止。
王玄谟使垣护之告急于柳元景曰：西城不守，唯余东城万人。
质请自攻东城。
癸亥，以吴兴太守刘延孙为尚书右仆射。
六月，丙寅，魏主如阴山。
上使王公、八座与荆州刺史朱修之书，令丞相义宣自为计。
书未达，庚寅，修之入江陵，杀义宣，并诛其子十六人，及同党竺超民、从事中郎蔡超、咨议参军颜乐之等。
超民兄弟应从诛，何尚之上言：贼既遁走，一夫可擒。
若超民反覆昧利，即当取之，非唯免愆，亦可要不义之赏。
而超民曾无此意，微足观过知仁。
且为官保全城府，谨守库藏，端坐待缚。
今戮及兄弟，则与其余逆党无异，于事为重。
上乃原之。
秋，七月，丙申朔，日有食之。
丙辰，大赦。
八月，甲戌，魏赵王深卒。
乙亥，魏主还平城。
南朝〕宋世祖孝武皇帝孝建二年（乙未公元455年）。
春，正月，魏车骑大将军乐平王拔有罪，赐死。
镇北大将军、南兖州刺史沈庆之请老；二月，丙寅，以为左光禄大夫、开府仪同三司。
庆之固让，表疏数十上，又面自陈，乃至稽颡泣涕。
上不能夺，听以始兴公就第，厚加给奉。
顷之，上复欲用庆之，使何尚之往起之。
尚之累陈上意，庆之笑曰：沈公不效何公，往而复返。
尚之惭而止。
辛巳，以尚书右仆射刘延孙为南兖州刺史。
夏，五月，戊戌，以湘州刺史刘遵考为尚书右仆射。
六月，壬戌，魏改元太安。
甲子，大赦。
甲申，魏主还平城。
秋，七月，癸巳，立皇弟休祐为山阳王，休茂为海陵王，休业为鄱阳王。
丙辰，魏主如河西。
雍州刺史武昌王浑与左右作檄文，自号楚王，改元永光，备置百官，以为戏笑。
上遣员外散骑侍郎东海戴明宝诘责浑，因逼令自杀，时年十七。
丁亥，魏主还平城。
庚午，魏以辽西王常英为太宰。
壬午，以太傅义恭领扬州刺史，竟陵王诞为司空、领南徐州刺史，建平王宠为尚书令。
是岁，以故氐王杨保宗子元和为征虏将军，杨头为辅国将军。
南朝〕宋世祖孝武皇帝孝建三年（丙申公元456年）。
春，正月，庚寅，立皇弟休范为顺阳王，休若为巴陵王。
戊戌，立皇子子尚为西阳王。
壬子，纳右卫将军何瑀女为太子妃。
瑀，澄之曾孙也。
甲寅，大赦。
乙卯，魏立贵人冯氏为皇后。
甲子，以广州刺史宗慤为豫州刺史。
及慤为豫州，临安吴喜为典签。
丁零数千家匿井陉山中为盗，魏选部尚书陆真与州郡合兵讨灭之。
闰月，戊午，以尚书左仆射刘遵考为丹阳尹。
癸酉，鄱阳哀王休业卒。
太傅义恭以南兖州刺史西阳王子尚有宠，将避之，乃辞扬州。
秋，七月，解义恭扬州；丙子，以子尚为扬州刺史。
时荧惑守南斗，上废西州旧馆，使子尚移治东城以厌之。
扬州别驾从事沈怀文曰：天道示变，宜应之以德。
今虽空西州，恐无益也。
不从。
怀文，怀远之兄也。
八月，魏平西将军渔阳公尉眷击伊吾，克其城，大获而还。
九月，壬戌，以丹阳尹刘遵考为尚书右仆射。
冬，十月，甲申，魏主还平城。
丙午，太傅义恭进位太宰，领司徒。
十一月，魏以尚书西平王源贺为冀州刺史，更赐爵陇西王。
十二月，濮阳太守姜龙驹、新平太守杨自伦帅吏民弃郡奔魏。
青、冀二州刺史垣护之曰：青州北有河、济，又多陂泽，非虏所向；每来寇掠，必由历城。
及上即位，又铸孝建四铢，形式薄小，轮郭不成。
魏定州刺史高阳许宗之求取不节，深泽民马超谤毁宗之，宗之殴杀超，恐其家人告状，上超诋讪朝政。
金紫光禄大夫颜延之卒。
南朝〕宋世祖孝武皇帝大明元年（丁酉公元457年）。
春，正月，辛亥朔，改元，大赦。
壬戌，魏主畋于崞山；戊辰，还平城。
魏以渔阳王尉眷为太尉，录尚书事。
魏主立其弟新成为阳平王。
癸卯，魏主如阴山。
秋，七月，辛未，诏并雍州三郡十六县为一郡。
八月，己亥，魏主还平城。
甲辰，徙司空、南徐州刺史竟陵王诞为南兖州刺史，以太子詹事刘延孙为南徐州刺史。
初，高祖遗诏，以京口要地，去建康密迩，自非宗室近亲，不得居之。
延孙之先虽与高祖同源，而高祖属彭城，延孙属莒县，从来不序昭穆。
上既命延孙镇京口，仍诏与延孙合族，使诸王皆序长幼。
魏主将东巡，冬，十月，诏太宰常英起行宫于辽西黄山。
十二月，丁亥，更以顺阳王休范为桂阳王。
南朝〕宋世祖孝武皇帝大明二年（戊戌公元458年）。
乙酉，以金紫光禄大夫褚湛之为尚书左仆射。
是时，给事中郭善明，性倾巧，说帝大起宫室。
允所与同征者游雅等皆至大官，封侯，部下吏至刺史、二千石者亦数十百人，而允为郎二十七年不徙官。
帝叹息，赐帛五百匹，粟千斛，拜长子悦为长乐太守，允固辞，不许。
游雅常曰：前史称卓子康、刘文饶之为人，褊心者或不之信。
余与高子游处四十年，未尝见其喜愠之色，乃知古人为不诬耳。
高子内文明而外柔顺，其言呐呐不能出口。
昔崔司徒尝谓余云：高生丰才博学，一代佳士，所乏者，矫矫风节耳。
余亦以为然。
及司徒得罪，起于纤微，诏指临责，司徒声嘶股栗，殆不能言；宗钦已下，伏地流汗，皆无人色。
高子独敷陈事理，申释是非，辞义清辩，音韵高亮。
人主为之动容，听者无不神耸，此非所谓矫矫者乎。
宗爱方用事，威振四海。
尝召百官于都坐，王公已下皆趋庭望拜，高子独升阶长揖。
由此观之，汲长孺可以卧见卫青，何抗礼之有。
此非所谓风节者乎。
夫人固未易知；吾既失之于心，崔又漏之于外，此乃管仲所以致恸于鲍叔也。
乙丑，魏东平成王陆俟卒。
夏，四月，甲申，立皇子子绥为安陆王。
帝不欲权在臣下，六月，戊寅，分吏部尚书置二人，以都官尚书谢庄、度支尚书吴郡顾觊之为之。
又省五兵尚书。
裴子野论曰：。
南彭城民高阇、沙门昙标以妖妄相扇，与殿中将军苗允等谋作乱，立阇为帝。
沈约论曰：。
裴子野论曰：。
九月，乙巳，魏主还平城。
丙寅，魏大赦。
积射将军殷孝祖筑两城于清水之东。
魏镇西将军封敕文攻之，清口戍主、振威将军傅乾爱，拒破之。
孝祖，羡之曾孙也。
上遣虎贲主庞孟虬将兵救清口，青、冀二州刺史颜师伯遣中兵参军苟思达助之，败魏兵于沙沟。
师伯，竣之族兄也。
上遣司空参军卜天生将兵会傅乾爱及中兵参军江方兴共击魏兵，屡破之，斩魏将窟瓌公等数人。
十一月，魏征西将军皮豹子等将三万骑助封敕文寇青州，颜师伯御之，辅国参军焦度刺豹子坠马，获其铠矟具装，手杀数十人。
度，本南安氐也。
初，上在江州，山阴戴法兴、戴明宝、蔡闲为典签；及即位，皆以为南台侍御史兼中书通事舍人。
南朝〕宋世祖孝武皇帝大明三年（己亥公元459年）。
春，正月，己巳朔，兖州兵与魏皮豹子战于高平，兖州兵不利。
己丑，以骠骑将军柳元景为尚作令，右仆射刘遵考为领军将军。
己酉，魏河南公伊馛卒。
三月，乙卯，以扬州六郡为王畿，更以东扬州为扬州，徙治会稽，犹以星变故也。
三月，庚寅，以义兴太守垣阆为兖州刺史。
阆，遵之子也。
夏，四月，乙巳，魏主立其弟子推为京兆王。
竟陵王诞知上意忌之，亦潜为之备；因魏人入寇，修城浚隍，聚粮治仗。
诞记室参军江智渊知诞有异志，请假先还建康，上以为中书侍郎。
智渊，夷之弟子也，少有操行。
沈怀文每称之曰：人所应有尽有，人所应无尽无者，其唯江智渊乎。
是时，道路皆云诞反。
会吴郡民刘成上书称：息道龙昔事诞，见诞在石头城修乘舆法物，习唱警跸。
道龙忧惧，私与伴侣言之，诞杀道龙。
又豫章民陈谈之上书称：弟咏之在诞左右，见诞疏陛下年纪姓讳，往巫郑师怜家祝诅，咏之密以启闻，诞诬咏之乘酒骂詈，杀之。
上乃令有司奏诞罪恶，请收付廷尉治罪。
乙卯，诏贬诞爵为侯，遣之国。
诏书未下，先以羽林禁兵配兖州刺史垣阆，使以之镇为名。
与给事中戴明宝袭诞。
明宝夜报诞典签蒋成，使明晨开门为内应。
庆之至城下，诞登楼谓之曰：沈公垂白之年，何苦来此。
庆之曰：朝廷以君狂愚，不足劳少壮故耳。
庆之移营白土，去城十八里，又进军新亭。
右卫将军垣护之、虎贲中郎将殷孝祖等击魏还，至广陵，上并使受庆之节度。
庆之进营，逼广陵城。
六月，戊申，魏主如阴山。
诞遣兵出战屡败，将佐多逾城出降。
上闻广陵平，出宣阳门，敕左右皆呼万岁。
侍中蔡兴宗陪辇，上顾曰：卿何独不呼。
兴宗正色曰：陛下今日正应涕泣行诛，岂得皆称万岁。
上不悦。
临川内史羊璿坐与诞素善，下狱死。
擢梁旷为后将军，赠刘琨之给事黄门侍郎。
蔡兴宗奉旨慰劳广陵。
兴宗与范义素善，收敛其尸，送丧归豫章。
上谓曰：卿何敢故触王宪。
兴宗抗言对曰：陛下自杀贼，臣自葬故交，何不可之有。
上有惭色。
宗越治军严，善为营陈。
每数万人止顿，越自骑马前行，使军人随其后，马止营合，未尝参差。
辛未，大赦。
丙子，以丹阳尹刘秀之为尚书右仆射。
丙戌，以南兖州刺史沈庆之为司空，刺史如故。
九月，壬辰，筑上林苑于玄武湖北。
南朝〕宋世祖孝武皇帝大明四年（庚子公元460年）。
春，正月，甲子朔，魏大赦，改元和平。
乙亥，上耕籍田，大赦。
己卯，诏祀郊庙，初乘玉路。
庚寅，立皇子子勋为晋安王，子房为寻阳王，子顼为历阳王，子鸾为襄阳王。
魏散骑侍郎冯阐来聘。
二月，魏卫将军乐安王良讨河西叛胡。
三月，魏人寇北阴平，朱提太守杨归子击破之。
甲申，皇后亲桑于西郊，皇太后观礼。
夏，四月，魏太后常氏殂。
五月，癸丑，魏葬昭太后于鸣鸡山。
丙戌，尚书左仆射褚湛之卒。
魏崔浩之诛也，史官遂废，至是复置。
河西叛胡诣长安首罪，魏遣使者安慰之。
秋，七月，遣使如魏。
甲戌，开府仪同三司何尚之卒。
壬午，魏主如河西。
魏军至西平，吐谷浑王拾寅走保南山。
九月，魏军济河追之，会疾疫，引还，获杂畜二十余万。
庚午，魏主还平城。
丁亥，徒襄阳王子鸾为新安王。
十月，庚寅，诏沈庆之讨缘江蛮。
前庐陵内史周郎，言事切直，上衔之。
使有司奏郎居母丧不如礼，传送宁州，于道杀之。
朗之行也，侍中蔡兴宗方在直，请与朗别；坐白衣领职。
十一月，魏散骑侍郎卢度世等来聘。
是岁，上征青、冀二州刺史颜师伯为侍中。
柔然攻高昌，杀沮渠安周，灭沮渠氏，以阚伯周为高昌王。
南朝〕宋世祖孝武皇帝大明五年（辛丑公元461年）。
春，正月，戊午朔，朝贺。
三月，遣使如魏。
魏主发并、肆州民五千人治河西猎道；辛巳，还平城。
夏，四月，癸巳，更以西阳王子尚为豫章王。
庚子，诏经始明堂，直作大殿于丙、己之地，制如太庙，唯十有二间为异。
雍州刺史海陵王休茂，年十七，司马新野庾深之行府事。
休茂性急，欲自专处决，深之及主帅每禁之，常怀忿恨。
左右张伯超有宠，多罪恶，主帅屡责之。
伯超惧，说休茂曰：主帅密疏官过失，欲以启闻，如此恐无好。
休茂曰：为之奈何。
伯超曰：唯有杀行事及主帅，举兵自卫。
此去都数千里，纵大事不成，不失入虏中为王。
休茂从之。
上畋游无度，尝出，夜还，敕开门。
侍中谢庄居守，以棨信或虚，执不奉旨，须墨敕乃开。
上后因燕饮，从容曰：卿欲效郅君章邪。
对曰：臣闻王者祭祀、畋游，出入有节。
今陛下晨往宵归，臣恐不逞之徒，妄生矫诈。
是以伏须神笔，乃敢开门耳。
秋，七月，戊寅，魏主立其弟小新成为济阳王，加征东大将军，镇平原；天赐为汝阴王，加征南大将军，镇虎牢；万寿为乐浪王，加征北大将军，镇和龙；洛侯为广平王。
戊子，立皇子子仁为永嘉王，子真为始安王。
九月，甲寅朔，日有食之。
庆之目不知书，家素富，产业累万金，童奴千计；再献钱千万，谷万斛。
甲戌，移南豫州治于湖。
丁丑，以浔阳王子房为南豫州刺史。
闰月，戊子，皇太子妃何氏卒，谥曰献妃。
壬寅，更以历阳王子顼为临海王。
冬，十月，甲寅，以南徐州刺史刘延孙为尚书左仆射，右仆射刘秀之为雍州刺史。
乙卯，以新安王子鸾为南徐州刺史。
初，巴陵王休若为北徐州刺史，以山阴张岱为咨议参军，行府、州、国事。
后临海王子顼为广州，豫章王子尚为扬州，晋安王子勋为南兖州，岱历为三府咨议、三王行事，与典签、主帅共事，事举而情不相失。
岱曰：古人言：一心可以事百君。
魏员外散骑常侍游明根等来聘。
明根，雅之从祖弟也。
魏广平王洛侯卒。
十二月，壬申，以领军将军刘遵考为尚书右仆射。
甲戌，制民户岁输布四匹。
南朝〕宋世祖孝武皇帝大明六年（壬寅公元462年）。
春，正月，癸未，魏乐浪王万寿卒。
丁未，策秀、孝于中堂。
扬州秀才顾法对策曰：源清则流洁，神圣则刑全。
躬化易于上风，体训速于草偃。
上览之，恶其谅也，投策于地。
二月，乙卯，复百官禄。
三月，庚寅，立皇子子元为邵陵王。
初，侍中沈怀文，数以直谏忤旨。
怀文素与颜竣、周朗善，上谓怀文曰：竣若知我杀之，亦当不敢如此。
怀文嘿然。
侍中王彧，言次称竣、朗人才之美，怀文与相酬和。
颜师伯以白上，上益不悦。
上尝出射雉，风雨骤至。
怀文与王彧、江智渊约相与谏。
会召入雉场，怀文曰：风雨如此，非圣躬所宜冒。
彧曰：怀文所启，宜从。
智渊未及言，上注弩作色曰：卿欲效颜竣邪，何以恒知人事。
又曰：颜竣小子，恨不先鞭其面。
每上燕集，在坐者皆令沉醉，嘲谑无度。
怀文素不饮酒，又不好戏调，上谓故欲异己。
谢庄尝戒怀文曰：卿每与人异，亦何可久。
怀文曰：吾少来如此，岂可一朝而变。
非欲异物，性所得耳。
上乃出怀文为晋安王子勋征虏长史，领广陵太守。
五月，壬寅，太宰义恭解领司徒。
六月，辛酉，东昌文穆公刘延孙卒。
庚午，魏主如阴山。
魏石楼胡贺略孙反，长安镇将陆真讨平之。
魏主命真城长蛇镇。
氐豪仇傉檀反，真讨平之，卒城而还。
秋，七月，壬寅，魏主如河西。
乙未，立皇子子云为晋陵王；是日卒，谥曰孝。
乙未，以尚书右仆射刘遵考为左仆射，丹阳尹王僧朗为右仆射。
僧朗，彧之父也。
冬，十月，壬申，葬宣贵妃于龙山。
凿冈通道数十里，民不堪役，死亡甚众；自江南葬埋之盛，未之有也。
又为之别立庙。
魏员外散骑常侍游明根等来聘。
辛巳，加尚书令柳元景司空。
壬寅，魏主还平城。
南朝〕世祖孝武皇帝大明七年（癸卯公元463年）。
春，正月，丁亥，以尚书右仆射王僧朗为太常，卫将军颜师伯为尚书仆射。
僧安，智渊之父也。
己丑，以尚书令柳元景为骠骑大将军、开府仪同三司。
夏，四月，甲子，诏：自非将军战陈，并不得专杀。
其罪应重辟者，皆先上须报。
违犯者，以杀人论。
戊辰，以左民尚书蔡兴宗、左卫将军袁粲为吏部尚书。
粲，淑之兄子也。
上好狎侮群臣，自太宰义恭以下，不免秽辱。
常呼金紫光禄大夫王玄谟为老伧，仆射刘秀之为老悭，颜师伯为齴；其余短、长、肥、瘦，皆有称目。
黄门侍郎宗灵秀体肥，拜起不便，每至集会，多所赐与，欲其瞻谢倾踣，以为欢笑。
又宠一昆仑奴，令以杖击群臣，尚书令柳元景以下皆不能免。
唯惮蔡兴宗方严，不敢侵媟。
颜师伯谓仪曹郎王耽之曰：蔡尚书常免昵戏，去人实远。
耽之曰：蔡豫章昔在相府，亦以方严不狎；武帝宴私之日，未尝相召。
蔡尚书今日可谓能负荷矣。
壬寅，魏主如阴山。
六月，戊辰，以秦郡太守刘德愿为豫州刺史。
德愿，怀慎之子也。
秋，八月，乙丑，立皇子子孟为淮南王，子产为临贺王。
庚寅，以新安王子鸾兼司徒。
丙申，立皇子子嗣为东平王。
冬，十月，癸亥，以东海王祎为司空。
己巳，上校猎姑孰。
魏员外散骑常侍游明根等来聘。
明根奉使三返，上以其长者，礼之有加。
十一月，癸巳，上习水军于梁山。
十二月，丙午，如历阳。
甲寅，大赦。
己未，太宰义恭加尚书令。
癸亥，上还建康。
南朝〕宋世祖孝武皇帝大明八年（甲辰公元464年）。
春，正月，丁亥，魏主立其弟云为任城王。
戊子，以徐州刺史新安王子鸾领司徒。
夏，闰五月，壬寅，太宰义恭领太尉。
六月，丁亥，魏主如阴山。
秋，七月，己亥，以晋安王子勋为江州刺史。
柔然处罗可汗卒，子予成立，号曰受罗部真可汗，改元永康。
壬寅，魏主如河西。
高车五部相聚祭天，众至数万。
魏主亲往临视之，高车大喜。
丙午，葬孝武皇帝于景宁陵，庙号世祖。
庚戌，尊皇太后曰太皇太后，皇后曰皇太后。
太宰义恭素畏戴法兴、巢尚之等，虽受遗辅政，而此身避事，由是政归近习。
丙辰，追立何妃曰献皇后。
乙丑，新安王子鸾解领司徒。
戴法兴等恶王玄谟刚严，八月，丁卯，以玄谟为南徐州刺史。
王太后疾笃，使呼废帝。
帝曰：病人间多鬼，那可往。
太后怒，谓侍者：取刀来，剖我腹，那得生宁馨儿。
己丑，太后殂。
九月，辛丑，魏主还平城。
癸卯，以尚书左仆射刘遵考为特进、右光禄大夫。
乙卯，葬文穆皇后于景宁陵。
冬，十二月，壬辰，以王畿诸郡为扬州，以扬州为东扬州。
癸巳，以豫章王子尚为司徒、扬州刺史。
是岁，青州移治东阳。
宋之境内，凡有州二十二，郡二百七十四，县千二百九十九，户九十四万有奇。
东方诸郡连岁旱饥，米一升钱数百，建康亦至百余钱，饿死什六七。
汉太祖高皇帝八年（壬寅公元前199年）。
冬，上东击韩王信馀寇于东垣，过柏人。
贯高等壁人于厕中，欲以要上。
上欲宿，心动，问曰：县名为何。
曰：柏人。
上曰：柏人者，迫于人也。
遂不宿而去。
十二月，帝行自东垣至。
春，三月，行如洛阳。
令贾人毋得衣锦、绣、绮、縠、絺、紵、罽，操兵、乘、骑马。
冒顿杀父代立，妻群母，以力为威，未可以仁义说也。
汉太祖高皇帝九年（癸卯公元前198年）。
冬，上取家人子名为长公主，以妻单于；使刘敬往结和亲约。
臣光曰：建信侯谓冒顿残贼，不可以仁义说，而欲与为婚姻，何前后之相违也。
夫骨肉之恩，尊卑之叙，唯仁义之人为能知之；奈何欲以此服冒顿哉。
盖上世帝王之御夷狄也，服则怀之以德，叛则震之以威，未闻与为婚姻也。
且冒顿视其父如禽兽而猎之，奚有于妇翁。
建信侯之术，固已疏矣；况鲁元已为赵后，又可夺乎。
刘敬从匈奴来，因言：匈奴河南白羊、楼烦王，去长安近者七百里，轻骑一日一夜可以至秦中。
秦中新破，少民，地肥饶，可益实。
夫诸侯初起时，非齐诸田、楚昭、屈、景莫能兴。
今陛下虽都关中，实少民，东有六国之强族，一日有变，陛下亦未得高枕而卧也。
臣愿陛下徙六国后及豪杰、名家居关中，无事可以备胡，诸侯有变，亦足率以东伐。
此强本弱末之术也。
上曰：善。
十一月，徙齐、楚大族昭氏、屈氏、景氏、怀氏、田氏五族及豪杰于关中，与利田、宅，凡十馀万口。
十二月，上行如洛阳。
贯高怨家知其谋，上变告之。
于是上逮捕赵王及诸反者。
赵午等十馀人皆争自刭，贯高独怒骂曰：谁令公为之。
今王实无谋，而并捕王。
公等皆死，谁白王不反者。
乃轞车胶致，与王诣长安。
高对狱曰：独吾属为之，王实不知。
吏治，搒笞数千，刺剟，身无可击者，终不复言。
吕后数言：张王以公主故，不宜有此。
上怒曰：使张敖据天下，岂少而女乎。
不听。
春，正月，上赦赵王敖，废为宣平侯，徒代王如意为赵王。
上贤贯高为人，使泄公具告之曰：张王已出。
因赦贯高。
贯高喜曰：吾王审出乎。
泄公曰：然。
泄公曰：上多足下，故赦足下。
贯高曰：所以不死，一身无馀者，白张王不反也。
今王已出，吾责已塞，死不恨矣。
且人臣有篡弑之名，何面目复事上哉。
纵上不杀我，我不愧于心乎。
乃仰绝亢，遂死。
臣光曰：高祖骄以失臣，贯高狠以亡君。
使贯高谋逆者，高祖之过也；使张敖亡国者，贯高之罪也。
诏：丙寅前有罪，殊死已下，皆赦之。
二月，行自洛阳至。
初，上诏：赵群臣宾客敢从张王者，皆族。
夏，六月，乙未晦，日有食之。
是岁，更以丞相何为相国。
汉太祖高皇帝十年（甲辰公元前197年）。
夏，五月，太上皇崩于栎阳宫。
秋，七月，癸卯，葬太上皇于万年。
楚王、梁王皆来送葬。
赦栎阳囚。
定陶戚姬有宠于上，生赵王如意。
上以太子仁弱，谓如意类己；虽封为赵王，常留之长安。
吕后年长，常留守，益疏。
御史大夫周昌廷争之强，上问其说。
时赵王年十岁，上忧万岁之后不全也；符玺御史赵尧请为赵王置贵强相，及吕后、太子、群臣素所敬惮者。
上曰：谁可者。
尧曰：御史大夫昌，其人也。
上乃以昌相赵，而以尧代昌为御史大夫。
初，上以阳夏侯陈豨为相国，监赵、代边兵；豨过辞淮阴侯。
豨常慕魏无忌之养士，及为相守边，告归，过赵，宾客随之者千馀乘，邯郸官舍皆满。
赵相周昌求入见上，具言豨宾客甚盛，擅兵于外数岁，恐有变。
上令人覆案豨客居代者诸不法事，多连引豨。
豨恐，韩王信因使王黄、曼丘臣等说诱之。
太上皇崩，上使人召豨，豨称病不至；九月，遂与王黄等反，自立为代王，劫略赵、代。
周昌奏：常山二十五城，亡其二十城；请诛守、尉。
上曰：守、尉反乎。
对曰：不。
上曰：是力不足，亡罪。
四人惭，皆伏地；上封各千户，以为将。
汉太祖高皇帝十一年（乙巳公元前196年）。
冬，上在邯郸。
陈豨将侯敞将万馀人游行，王黄将骑千馀军曲逆，张春将卒万馀人渡河攻聊城。
春，正月，舍人弟上变，告信欲反状于吕后。
臣光曰：世或以韩信为首建大策，与高祖起汉中，定三秦，遂分兵以北，禽魏，取代，仆赵，胁燕，东击齐而有之，南灭楚垓下，汉之所以得天下者，大抵皆信之功也。
将军柴武斩韩王信于参合。
立子恒为代王，都晋阳。
大赦天下。
上之击陈豨也，征兵于梁；梁王称病，使将将兵诣邯郸。
上怒，使人让之。
梁王恐，欲自往谢。
其将扈辄曰：王始不往，见让而往，往则为禽矣。
不如遂发兵反。
梁王不听。
梁太仆得罪，亡走汉，告梁王与扈辄谋反。
于是上使使掩梁王，梁王不觉，遂囚之洛阳。
有司治反形已具，请论如法”，上赦以为庶人，传处蜀青衣。
西至郑，逢吕后从长安来。
彭王为吕后泣涕，自言无罪，愿处故昌邑。
吕后许诺，与俱东。
至洛阳，吕后白上曰：彭王壮士，今徙之蜀，此自遗患；不如遂诛之。
妾谨与俱来。
于是吕后乃令其舍人告彭越复谋反。
廷尉王恬关奏请族之，上可其奏。
三月，夷越三族。
枭越首洛阳，下诏：有收视者，辄捕之。
布曰：方上之困于彭城，败荥阳、成皋间，项王所以遂不能西者，徒以彭王居梁地，与汉合从苦楚也。
且垓下之会，微彭王，项氏不亡。
丙午，立皇子恢为梁王。
夏，四月，行自洛阳至。
五月，诏立秦南海尉赵佗为南粤王，使陆贾即授玺绶，与剖符通使，使和集百越，无为南边患害。
陆生说佗曰：足下中国人，亲戚、昆弟、坟墓在真定。
今足下反天性，弃冠带，欲以区区之越与天子抗衡为敌国，祸且及身矣。
项羽倍约，自立为西楚霸王，诸侯皆属，可谓至强。
然汉王起巴、蜀，鞭笞天下，遂诛项羽，灭之。
陆生曰：居马上得之，宁可以马上治之乎。
帝有疾，恶见人，卧禁中，诏户者无得入群臣，群臣绛、灌等莫敢入，十馀日。
舞阳侯樊哙排闼直入，大臣随之。
上独枕一宦者卧。
哙等见上，流涕曰：始陛下与臣等起丰、沛，定天下，何其壮也。
今天下已定，又何惫也。
且陛下病甚，大臣震恐；不见臣等计事，顾独与一宦者绝乎。
且陛下独不见赵高之事乎。
帝笑而起。
秋，七月，淮南王布反。
布所幸姬病，就医；医家与中大夫贲赫对门，赫乃厚馈遗，从姬饮医家。
上召诸将问计，皆曰：发兵击之，坑竖子耳，何能为乎。
汝阴侯滕公召故楚令尹薛公问之。
令尹曰：是固当反。
滕公曰：上裂地而封之，疏爵而王之；其反何也。
令尹曰：往年杀彭越，前年杀韩信；此三人者，同功一体之人也，自疑祸及身，故反耳。
滕公言之上，上乃召见，问薛公，薛公对曰：布反不足怪也。
使布出于上计，山东非汉之有也；出于中计，胜败之数未可知也；出于下计，陛下安枕而卧矣。
上曰：何谓上计。
对曰：东取吴，西取楚，并齐，取鲁，传檄燕、赵，固守其所，山东非汉之有也。
何谓中计。
东取吴，西取楚，并韩，取魏，据敖仓之粟，塞成皋之口，胜败之数未可行也。
何谓下计。
东取吴，西取下蔡，归重于越，身归长沙，陛下安枕而卧，汉无事矣。
上曰：是计将安出。
对曰：出下计。
上曰：何谓废上、中计而出下计。
对曰：布，故丽山之徒也，自致万乘之主，此皆为身，不顾后、为百姓万世虑者也。
故曰出下计。
上曰：善。
封薛公千户。
乃立皇子长为淮南王。
太子客东园公、绮里季、夏黄公、角里先生说建成侯吕释之曰：太子将兵，有功则位不益，无功则从此受祸矣。
于是上自将兵而东，群臣居守，皆送至霸上。
留侯病，自强起，至曲邮，见上曰：臣宜从，病甚。
楚人剽疾，愿上无与争锋。
因说上令太子为将军，监关中兵。
上曰：子房虽病，强卧而傅太子。
是时，叔孙通为太傅，留侯行少傅事。
发上郡、北地、陇西车骑、巴蜀材官及中尉卒三万人为皇太子卫，军霸上。
布之初反，谓其将曰：上老矣，厌兵，必不能来。
使诸将，诸将独患淮阴、彭越，今皆已死，馀不足畏也。
故遂反。
果如薛公之言，东击荆。
荆王贾走死富陵；尽劫其兵，渡淮击楚。
楚发兵与战徐、僮间。
为三军，欲以相救为奇。
或说楚将曰：布善用兵，民素畏之。
且兵法：诸侯自战其地为散地’，今别为三，彼败吾一军，馀皆走，安能相救。
不听。
布果破其一军，其二军散走；布遂引兵而西。
汉太祖高皇帝十二年（丙午公元前195年）。
汉别将击英布军洮水南、北，皆大破之。
布故与番君婚，以故长沙成王臣使人诱布，伪欲与亡走越，布信而随之。
番阳人杀布兹乡民田舍。
周勃悉定代郡、雁门、云中地，斩陈豨于当城。
上以荆王贾无后，更以荆为吴国。
辛丑，立兄仲之子濞为吴王，王三郡、五十三城。
十一月，上过鲁，以太牢祠孔子。
上从破黥布归，疾益甚，愈欲易太子。
张良谏不听，因疾不视事。
叔孙通谏曰：昔者晋献公以骊姬之故，废太子，立奚齐，晋国乱者数十年，为天下笑。
秦以不蚤定扶苏，令赵高得以诈立胡亥，自使灭祀，此陛下所亲见。
今太子仁孝，天下皆闻之。
吕后与陛下攻苦食淡，其可背哉。
陛下必欲废適而立少，臣愿先伏诛，以颈血污地。
帝曰：公罢矣，吾直戏耳。
叔孙通曰：太子，天下本，本一摇，天下振动。
奈何以天下为戏乎。
时大臣固争者多，上知群臣心皆不附赵王，乃止不立。
陈豨之反也，燕王绾发兵击其东北。
当是时，陈豨使王黄求救匈奴；燕王绾亦使其臣张胜于匈奴，言豨等军破。
张胜至胡，故燕王藏荼子衍出亡在胡，见张胜曰：公所以重于燕者，以习胡事也；燕所以久存者，以诸侯数反，兵连不决也。
今公为燕，欲急灭豨等；豨等已尽，次亦至燕，公等亦且为虏矣。
公何不令燕且缓陈豨，而与胡和。
事宽，得长王燕；即有汉急，可以安国。
张胜以为然，乃私令匈奴助豨等击燕。
燕王绾疑张胜与胡反，上书请族张胜。
胜还，具道所以为者；燕王乃诈论他人，脱胜家属，使得为匈奴间。
而阴使范齐之陈豨所，欲令久亡，连兵勿决。
诏曰：南武侯织，亦粤之世也，立以为南海王。
夏，四月，甲辰，帝崩于长乐宫。
丁未，发丧，大赦天下。
卢绾与数千人居塞下候伺，幸上疾愈，自入谢。
闻帝崩，遂亡入匈奴。
五月，丙寅，葬高帝于长陵。
己巳，太子即皇帝位，尊皇后曰皇太后。
初，高帝病甚，人有恶樊哙，云：党于吕氏，即一日上晏驾，欲以兵诛赵王如意之属。
帝大怒，用陈平谋，召绛侯周勃受诏床下，曰：陈平亟驰传载勃代哙将；平至军中，即斩哙头。
二人既受诏，驰传，未至军，行计之曰：樊哙，帝之故人也，功多，且又吕后弟吕之夫，有亲且贵。
帝以仇怒故欲斩之，则恐后悔；宁囚而致上，上自诛之。
未至军，为坛，以节召樊哙。
哙受诏，即反接，载槛车传诣长安；而令绛侯勃代将，将兵定燕反县。
汉孝惠皇帝元年（丁未公元前194年）。
臣光曰：为人子者，父母有过则谏；谏而不听，则号泣而随之。
安有守高祖之业，为天下之主，不忍母之残酷，遂弃国家而不恤，纵酒色以伤生。
若孝惠者，可谓笃于小仁而未知大谊也。
徙淮阳王友为赵王。
春，正月，始作长安城西北方。
汉孝惠皇帝二年（戊申公元前193年）。
春，正月，癸酉，有两龙见兰陵家人井中。
陇西地震。
夏，旱。
郃阳侯仲薨。
酂文终侯萧何病，上亲自临视，因问曰：君即百岁后，谁可代君者。
对曰：知臣莫如主。
帝曰：曹参何如。
何顿首曰：帝得之矣，臣死不恨。
秋，七月，辛未，何薨。
何置田宅，必居穷僻处，为家，不治垣屋。
曰：后世贤，师吾俭；不贤，毋为势家所夺。
癸巳，以曹参为相国。
参为相国，出入三年，百姓歌之曰：萧何为法，较若画一；曹参代之，守而勿失。
汉孝惠皇帝三年（己酉公元前192年）。
春，发长安六百里内男女十四万六千人城长安，三十日罢。
以宗室女为公主，嫁匈奴冒顿单于。
樊哙曰：臣愿得十万众横行匈奴中。
中郎将季布曰：哙可斩也。
前匈奴围高帝于平城，汉兵三十二万，哙为上将军，不能解围。
夏，五月，立闽越君摇为东海王。
摇与无诸，皆越王句践之后也，从诸侯灭秦，功多，其民便附，故立之。
都东瓯，世号东瓯王。
六月，发诸侯王、列侯徒隶二万人城长安。
秋，七月，都厩灾。
是岁，蜀湔氐反，击平之。
汉孝惠皇帝四年（庚戌公元前191年）。
冬，十月，立皇后张氏。
春，正月，举民孝、弟、力田者，复其身。
三月，甲子，皇帝冠，赦天下。
省法令妨吏民者，除挟书律”。
帝以朝太后于长乐宫及间往，数跸烦民，乃筑复道于武库南。
奉常叔孙通谏曰：此高帝月出游衣冠之道也，子孙奈何乘宗庙道上行哉。
帝惧曰：急坏之。
通曰：人主无过举。
今已作，百姓皆知之矣。
愿陛下为原庙渭北，衣冠月出游之，益广宗庙，大孝之本。
上乃诏有司立原庙。
臣光曰：过者，人之所必不免也，惟圣贤为能知而改之。
古之圣王，患其有过而不自知也，故设诽谤之木，置敢谏之鼓，岂畏百姓之闻其过哉。
是以仲虺美成汤曰：改过不吝。
傅说戒高宗曰：无耻过作非。
由是观之，则为人君者，固不以无过为贤，而以改过为美也。
今叔孙通谏孝惠，乃云人主无过举”，是教人君以文过遂非也，岂不缪哉。
长乐宫鸿台灾。
秋，七月，乙亥，未央宫凌室灾。
丙子，织室灾。
汉孝惠皇帝五年（辛亥公元前190年）。
冬，雷；桃李华，枣实。
春，正月，复发长安六百里内男女十四万五千人城长安，三十日罢。
夏，大旱，江河水少，谿谷水绝。
秋，八月，己丑，平阳懿侯曹参薨。
汉孝惠皇帝六年（壬子公元前189年）。
冬，十月，以王陵为右丞相，陈平为左丞相。
齐悼惠王肥薨。
夏，留文成侯张良薨。
以周勃为太尉。
汉孝惠皇帝七年（癸丑公元前188年）。
冬，发车骑、材官诣荥阳，太尉灌婴将。
春，正月，辛丑朔，日有食之。
夏，五月，丁卯，日有食之，既。
秋，八月，戊寅，帝崩于未央宫。
大赦天下。
九月，辛丑，葬安陵。
初，吕太后命张皇后取他人子养之，而杀其母，以为太子。
既葬，太子即皇帝位，年幼；太后临朝称制。
南朝〕宋太宗明皇帝泰始元年（乙巳公元465年）。
春，正月，乙未朔，废帝改元永光，大赦。
丙申，魏大赦。
二月，丁丑，魏主如楼烦宫。
自孝建以来，民间盗铸滥钱，商货不行。
庚寅，更铸二铢钱，形式转细。
官钱每出，民间即模效之，而更薄小，无轮郭，不磨鑢，谓之耒子。
三月，乙巳，魏主还平城。
夏，五月，癸卯，魏高宗殂。
初，魏世祖经营四方，国颇虚耗，重以内难，朝野楚楚。
高宗嗣之，与时消息，静以镇之，怀集中外，民心复安。
甲辰，太子弘即皇帝位，大赦，尊皇后日皇太后。
壬子，魏以淮南王它为镇西大将军、仪同三司，镇凉州。
六月，魏开酒禁。
壬午，加柳元景南豫州刺史，加颜师伯丹阳尹。
秋，七月，癸巳，魏以太尉乙浑为丞相，位居诸王上；事无大小，皆决于浑。
废帝幼而狷暴。
及即位，始犹难太后、大臣及戴法兴等，未敢自恣。
太后既殂，帝年渐长，欲有所为，法兴辄抑制之，谓帝曰：官所为如此，欲作营阳邪。
帝稍不能平。
所幸阉人华愿儿，赐与无算，法兴常加裁减，愿儿恨之。
帝使愿儿于外察听风谣，愿儿言于帝曰：道路皆言宫中有二天子：法兴为真天子，官为赝天子。
且官居深宫，与人物不接，法兴与太宰、颜、柳共为一体，往来门客恒有数百，内外士庶莫不畏服。
法兴是孝武左右，久在宫闱；今与他人作一家，深恐此坐席非复官有。
帝遂发诏免法兴，遣还田里，仍徙远郡。
八月，辛酉，赐法兴死，解巢尚之舍人。
尚书右仆射、领卫尉卿、丹阳尹颜师伯居权日久，海内辐凑，骄奢淫恣，为衣冠所疾。
帝欲亲朝政，庚午，以师伯为尚书左仆射，解卿、尹，以吏部尚书王彧为右仆射，分其权任。
师伯始惧。
癸酉，帝自帅羽林兵讨义恭，杀之，并其四子。
断绝义恭支体，分裂肠胃，挑取眼睛，以蜜渍之，谓之鬼目粽”。
别遣使者称诏召柳元景，以兵随之。
左右奔告兵刃非常”。
元景知祸至，入辞其母，整朝服乘车应召。
弟车骑司马叔仁戎服，帅左右壮士欲拒命，元景苦禁之。
既出巷，军士大至。
元景下车受戮，容色恬然；并其八子、六弟及诸侄。
获颜帅伯于道，杀之，并其六子。
又杀廷尉刘德愿。
改元景和，文武进位二等。
遣使诛湘州刺史江夏世子伯禽。
自是公卿以下，皆被捶曳如奴隶矣。
初，帝在东宫，多过失，世祖欲废之而立新安王子鸾，侍中袁顗盛称太子好学，有日新之美”，世祖乃止；帝由是德之。
山阴公主，帝姊也，适驸马都尉何戢。
吏部郎褚渊貌美，公主就帝请以自侍，帝许之。
以建安王休仁为雍州刺史，湘东王彧为南豫州刺史，皆留不遣。
甲戌，以司徒、扬州刺史、豫章王子尚领尚书令。
乙亥，以始兴公沈庆之为侍中、太尉；庆之固辞。
征青、冀二州刺史王玄谟为领军将军。
魏葬文成皇帝于金陵，庙号高宗。
新安王子鸾有宠于世祖，帝疾之。
辛丑，遣使赐子鸾死，又杀其母弟南海王子师及其母妹，发殷贵妃墓；又欲掘景宁陵，太史以为不利于帝，乃止。
初，金紫光禄大夫谢庄为殷贵妃《诔》曰：赞轨尧门。
法生至彭城，昶即聚兵反；移檄统内诸郡，皆不受命，斩昶使，将佐文武悉怀异心。
昶知事不成，弃母、妻，携爱妾，夜与数十骑开北门奔魏。
昶颇涉学，能属文。
魏人重之，使尚公主，拜侍中、征南将军、驸马都尉，赐爵丹阳王。
吏部尚书袁顗，始为帝所宠任，俄而失指，待遇顿衰，使有司纠奏其罪，白衣领职。
顗惧，诡辞求出。
甲寅，以顗为督雍、梁等四州诸军事、雍州刺史。
顗舅蔡兴宗谓之曰：襄阳星恶，何可往。
顗曰：白刃交前，不救流矢。
今者之行，唯愿生出虎口耳。
且天道辽远，何必皆验。
是时，临海王子顼为都督荆、湘等八州诸军事、荆州剌史，朝廷以兴宗为子顼长史、南郡太守，行府、州事，兴宗辞不行。
戊午，解严。
帝因自白下济江至瓜步。
冬，十月，丙寅，帝还建康。
帝舅东阳太守王藻尚世祖女临川长公主。
公主妒，谮藻于帝。
己卯，藻下狱死。
会稽太守孔灵符，所至有政绩；以忤犯近臣，近臣谮之，帝遣使鞭杀灵符，并诛其二子。
宁朔将军何迈，瑀之子也，尚帝姑新蔡长公主。
及帝诛何迈，量庆之必当入谏，先闭青溪诸桥以绝之。
庆之闻之，果往，不得进而还。
帝乃使庆之从父兄子直閤将军攸之赐庆之药。
庆之不肯饮，攸之以被揜杀之，时年八十。
庆之子侍中文叔欲亡，恐如太宰义恭被支解，谓其弟中书郎文季曰：我能死，尔能报。
遂饮庆之之药而死。
弟秘书郎昭明亦自经死。
文季挥刀驰马而去。
追者不敢逼，遂得免。
帝诈言庆之病薨，赠侍中、太尉，谥曰忠武公，葬礼甚厚。
领军将军王玄谟数流涕谏帝以刑杀过差，帝大怒。
蔡兴宗尝为东阳太守，玄谟典签包法荣家在东阳，玄谟使法荣至兴宗所。
右卫将军刘道隆，为帝所宠任，专典禁兵。
少府刘曚妾孕临月，帝迎入后宫，俟其生男，欲立为太子。
休仁笑曰：猪未应死。
帝问其故，休仁曰：待皇太子生，杀猪取其肝肺。
戊午，帝召诸妃、主列于前，强左右使辱之。
南平王铄妃江氏不从；帝怒，杀妃三子南平王敬猷、庐陵王敬先、安南侯敬渊，鞭江妃一百。
先是民间讹言湘中出天子，帝将南巡荆、湘二州以厌之。
明旦，欲先诛湘东王彧，然后发。
初，帝既杀诸公，恐群下谋己，以直閤将军宗越、谭金、童太一、沈攸之等有勇力，引为爪牙，赏赐美人、金帛，充牣其家。
夜，梦在竹林堂，有女子骂曰：帝悖虐不道，明年不及熟矣。
又梦所杀者骂曰：我已诉上帝矣。
于是巫觋言竹林堂有鬼。
帝素恶主衣吴兴寿寂之，见辄切齿，阮佃夫以其谋告寂之及外监典事东阳朱幼、细铠主南彭城姜产之、细铠将晋陵王敬则、中书舍人戴明宝。
休仁就秘书省见湘东王，即称臣，引升西堂，登御座，召见诸大臣。
宣太皇太后令，数废帝罪恶，命湘东王纂承皇极。
初，湘东王母沈倢伃早卒，路太后养之。
王事太后甚谨，太后爱王亦笃。
王既弑废帝，欲慰太后心，下令以太后弟子休之为黄门侍郎，茂之为中书侍郎。
论功行赏，寿寂之等十四人皆封县侯、县子。
丙寅，湘东王即皇帝位，大赦，改元。
其废帝时昏制谬封，并皆刊削。
庚午，以右卫将军刘道隆为中护军。
辛未，徙临贺王子产为南平王，晋熙王子舆为庐陵王。
壬申，以尚书右仆射王景文为尚书仆射。
景文，即彧也，避上名，以字行。
乙亥，追尊沈太妃曰宣太后，陵曰崇宁。
初，豫州刺史山阳王休祐入朝，以长史、南梁郡太守陈郡殷琰行府州事。
及休祐徙荆州，即以琰为督豫、司二州诸军事、豫州刺史。
有司奏路太后宜即前号，移居外宫；上不许。
戊寅，尊路太后为崇宪皇太后，居崇宪宫，供奉礼仪，不异旧日。
立妃王氏为皇后。
后，景文之妹也。
罢二铢钱，禁鹅眼、綖环钱，余皆通用。
辛巳，更以山阳王休祐为江州刺史，荆州刺史临海王子顼即留本任。
先是，废帝以邵陵王子元为湘州刺史，中兵参军沈仲玉为道路行事，至鹊头，闻寻阳兵起，不敢进。
琬遣数百人劫迎之，令子勋建牙于桑尾，传檄建康，称：孤志遵前典，黜幽陟明。
又谓上矫害明茂，篡窃天宝，干我昭穆，寡我兄弟。
藐孤同气，犹有十三，圣灵何辜，而当乏飨。
南朝〕宋太宗明皇帝泰始二年（丙午公元466年）。
春，正月，己丑朔，魏大赦，改元天安。
癸巳，征会稽太守寻阳王子房为抚军将军，以巴陵王休若代之。
甲午，中外戒严。
以司徒建安王休仁都督征讨诸军事，车骑将军、江州刺史王玄谟副之。
休仁军于南州，以沈攸之为寻阳太守，将兵屯虎槛。
时玄谟未发，前锋凡十军，络绎继至。
每夜各立姓号，不相禀受。
攸之谓诸将曰：今众军姓号不同，若有耕夫、渔父夜相呵叱，便致骇乱，取败之道也。
请就一军取号。
众咸从之。
以安陆王子绥为司徒、扬州刺史；寻阳王子房、临海王子顼并加开府仪同三司；以邓琬为尚书右仆射，张悦为吏部尚书，袁顗加尚书左仆射；自余将佐及诸州郡，除官进爵号各有差。
丙申，以征虏司马申令孙为徐州刺史。
令孙，坦之子也。
置司州于义阳，以义阳内史庞孟虬为司州刺史。
徐州刺史薛安都、冀州刺史清河崔道固皆举兵应寻阳。
上征兵于青州刺史沈文秀，文秀遣其将平原刘弥之等将兵赴建康。
帝召寻阳王长史行会稽郡事孔觊为太子詹事，以平西司马庾业代之；又遣都水使者孔璪入东慰劳。
璪说凯以建康虚弱，不如拥五郡以应袁、邓。
觊遂发兵，驰檄奉寻阳。
吴郡太守顾琛、吴兴太守王昙生、义兴太守刘延熙、晋陵太守袁标皆据郡应之。
上又以庾业代延熙为义兴，业至长塘湖，即与延熙合。
益州刺史萧惠开，闻晋安王子勋举兵，集将佐谓之曰：湘东，太祖之昭；晋安，世祖之穆；其于当璧，并无不可。
但景和虽昏，本是世祖之嗣；不任社稷，其次犹多。
吾荷世祖之眷，当推奉九江。
乃遣巴郡太守费欣寿将五千人东下。
于是湘州行事何慧文、广州刺史袁昙远、梁州刺史柳元怙、山阳太守程天祚皆附于子勋。
元怙，元景之从兄也。
是岁，四方贡计皆归寻阳，朝廷所保，唯丹阳、淮南等数郡，其间诸县或应子勋。
东兵已至永世，宫省危惧。
上集群臣以谋成败。
蔡兴宗曰：今普天同叛，人有异志。
宜镇之以静，至信待人。
叛者亲戚布在宫省，若绳之以法，则士崩立至，宜明罪不相及之义。
物情既定，人有战心，六军精勇，器甲犀利，以待不习之兵，其势相万耳。
愿陛下勿忧。
上善之。
建武司马刘顺说豫州刺史殷琰使应寻阳，琰以家在建康，未许。
汝南、新蔡二郡太守周矜起兵于悬瓠以应建康。
袁顗诱矜司马汝南常珍奇执矜，斩之，以珍奇代为太守。
兖州刺史殷孝祖之甥司法参军颍川葛僧韶，请殷孝祖入朝，上遣之。
辛亥，以山阳王休祐为豫州刺史，督辅国将军彭城刘勔、宁朔将军广陵吕安国等诸军西讨殷琰。
巴陵王休若督建威将军吴兴沈怀明、尚书张永、辅国将军萧道成等诸军东讨孔凯。
壬子，路太后殂。
孔觊遣其孙昙瓘等军于晋陵九里，部陈甚盛。
沈怀明至奔牛，所令寡弱，乃筑垒自固。
张永至曲阿，未知怀明安否；百姓惊扰，永退还延陵，就巴陵王休若，诸将帅咸劝休若退保破冈。
其日，大寒，风雪甚猛，塘埭决坏，众无固心。
休若宣令：敢有言退者斩。
众小定，乃筑垒息甲。
寻得怀明书，贼定未进，军主刘亮又至，兵力转盛，人情乃安。
亮，怀慎之从孙也。
殿中御史吴喜以主书事世祖，稍迁至河东太守。
永世人徐崇之攻孔景宣，斩之，喜版崇之领县事。
庾业于长塘湖口夹岸筑城，有众七千人，与延熙遥相应接。
外监朱幼举司徒参军督护任农夫骁果有胆力，上以四百人配之，使助东讨。
魏丞相太原王乙浑专制朝权，多所诛杀。
秀宁取死今日，不可取笑后世。
浑怒，骂曰：老奴官，悭。
会侍中拓跋丕告浑谋反，庚申，冯太后收浑，诛之。
沈怀明、张永、萧道成等军于九里西，与东军相持。
上遣积射将军济阳江方兴、御史王道隆至晋陵视东军形势。
孔凯将孙昙瓘、程扞宗等列五城，互相连带。
吴喜军至义乡。
以吏部尚书蔡兴宗为左仆射，侍中褚渊为吏部尚书。
丁卯，吴喜至钱唐，孔璪、王昙生奔浙东。
喜遣强弩将军任农夫等引兵向黄山浦；东军据岸结寨，农夫等击破之。
喜自柳浦渡，取西陵，击斩庚业。
会稽人大惧，将士多奔亡，孔凯不能制。
戊寅，上虞令王晏起兵攻郡，凯逃奔嵴山；车骑从事中郎张绥封府库以待吴喜。
山阳王休祐在历阳，辅国将军刘勔进军小岘。
殷琰所署南汝阴太守裴季之以合肥来降。
琬遣孙冲之帅龙骧将军薛常宝、陈绍宗、焦度等兵一万为前锋，据赭圻。
时建安王休仁屯虎槛，遣宁朔将军江方兴、龙骧将军襄阳刘灵遗各将三千人赴赭圻。
孙冲之谓陶亮曰：孝祖枭将，一战便死，天下事定矣，不须复战，便当直取京都。
亮不从。
辛卯，方兴帅诸军进战，建安王休仁又遣军主郭季之、步兵校尉杜幼文、屯骑校尉垣恭祖、龙骧将军济地顿生京兆段佛荣等三万人往会战，自寅及午，大破之，追奔至姥山而还。
孙冲子于湖、白口筑二城，军主竟陵张兴世攻拔之。
壬辰，诏以沈攸之为辅国将军、假节，代殷孝祖督前锋诸军事。
邓琬遣其豫州刺史刘胡帅众三万、铁骑二千，东屯鹊尾，并旧兵凡十余万。
司徒中兵参军冠军蔡那，子弟在襄阳，胡每战，悬之城外；那进战不顾。
薛索儿将马步万余人自睢陵渡淮，进逼青、冀二州刺史张永营。
丙申，诏南徐州刺史桂阳王休范统北讨诸军事，进据广陵；又诏萧道成将兵救永。
庚子，魏以陕西王源贺为太尉。
上遣宁朔将军刘怀珍帅龙骧将军王敬则等步骑五千，助刘勔讨寿阳，斩庐江太守刘道蔚。
怀珍，善明之从子也。
中书舍人戴明宝启上，遣军主竟陵黄回募兵击斩寻阳所署马头太守王广元。
前奉朝请寿阳郑黑，起兵于淮上以应建康，东扞殷琰，西拒常珍奇；乙巳，以黑为司州刺史。
殷琰将刘顺、柳伦、皇甫道烈、庞天生等马步八千人东据宛唐；刘勔帅众军并进，去顺数里立营。
壬子，断新钱，专用古钱。
沈攸之帅诸军围赭圻。
薛常宝等粮尽，告刘胡求救；胡以囊盛米，系流查及船腹，阳覆船，顺风流下以饷之。
沈攸之疑其有异，遣人取船及流查，大得囊米。
丙辰，刘胡帅步卒一万，夜，斫山开道，以布囊运米饷赭圻。
平旦，至城下，犹隔小堑，未能入。
沈攸之帅诸军邀之，殊死战，胡众大败，舍粮弃甲，缘山走，斩获甚众。
胡被疮，仅得还营。
常宝等惶惧，夏，四月，辛酉，开城突围，走还胡军。
攸之拔赭圻城，斩其宁朔将军沈怀宝等，纳降数千人。
陈绍宗单舸奔鹊尾。
建安王休仁自虎槛进屯赭圻。
邓琬以晋安王子勋之命，征袁顗下寻阳，顗悉雍州之众驰下。
琬以黄门侍郎刘道宪行荆州事。
侍中孔道存行雍州事。
上庸太守柳世隆乘虚袭襄阳，不克。
世隆，元景之弟子也。
散骑侍郎明僧起兵，攻沈文秀以应建康。
壬午，以僧暠为青州刺史。
平原、乐安二郡太守王玄默据琅邪，清河、广川二郡太守王玄邈据盘阳城，高阳、勃海二郡太守刘乘民据临济城，并起兵以应建康。
玄邈，玄谟之从弟；乘民，弥之之从子也。
沈文秀遣军主解彦士攻北海，拔之，杀刘弥之。
乘民从弟伯宗，合帅乡党，复取北海，因引兵向青州所治东阳城。
文秀拒之，伯宗战死。
僧、玄默、玄邈、乘民合兵攻东阳城，每战辄为文秀所破，离而复合，如此者十余，卒不能克。
五月，丁亥朔，夜，刘顺众溃，顺走淮西就常珍奇。
于是刘勔鼓行，进向寿阳。
弋阳西山蛮田益之起兵应建康，诏以益之为辅国将军。
督弋阳西山事。
壬辰，以辅国将军沈攸之为雍州刺史。
丁未，以尚书左仆射王景文为中军将军。
庚戌，以宁朔将军刘乘民为冀州刺史。
甲寅，葬昭太后于修宁陵。
张永、萧道成等与薛索儿战，大破之，索儿退保石梁；食尽而溃，走向乐平，为申令孙子孝叔所斩。
薛安都子道智走向合肥，诣裴季之降。
邓琬以刘胡与沈攸之等相持，久不决，乃加袁顗督征讨诸军事。
六月，甲戌，顗帅楼船千艘，战士二万，来入鹊尾。
安成太守刘袭，始安内史王识之，建安内史赵道生，并举郡来降。
袭，道怜之孙也。
门客兰陵桓康担赜妻裴氏及其子长懋、子良逃于山中，与赜族人萧欣祖等结客得百余人，攻郡，破狱出赜。
衡阳内史王应之起兵应建康，袭击湘州行事何慧文于长沙。
初，武都王杨元和治白水，微弱不能自立，弃国奔魏。
诸军与袁顗相拒于浓湖，久未决。
龙骧将军张兴世建议曰：贼据上流，兵强地胜。
我虽持之有余，而制之不足。
若以奇兵数千潜出其上，因险而壁，见利而动，使其首尾周遑，进退疑阻，中流既梗，粮运自艰，此制贼之奇也。
钱溪江岸最狭，去大军不远，下临洄洑，船下必来泊岸，又有横浦可以藏船，千人守险，万人不能过。
冲要之地，莫出于此。
沈攸之、吴喜并赞其策。
会庞孟虬引兵来助殷琰，刘勔遣使求援甚急，建安王休仁欲遣兴世救之。
沈攸之曰：孟虬蚁聚，必无能为，遣别将马步数千，足以相制。
兴世之行，是安危大机。
必不可辍。
乃遣段佛荣将兵救勔，而选战士七千、轻舸二百配兴世。
龙骧将军刘道符攻山阳，程天祚请降。
庞孟虬进至弋阳，刘勔遣吕安国等迎击于蓼潭，大破之，孟虬走向义阳。
刘胡遣辅国将军薛道标袭合肥，杀汝阴太守裴季之，刘勔遣辅国将军垣闳击之。
淮西人郑叔举起兵击常珍奇以应郑黑；辛亥，以叔举为北豫州刺史。
崔道固为土人所攻，闭门自守。
上遣使宣慰，道固请降。
甲寅，复以道固为徐州刺史。
八月，皇甫道烈等闻庞孟虬败，并开门出降。
张兴世既据钱溪，浓湖军乏食。
张兴世遣寿寂之、任农夫等将三千人至贵口击之，仲玉走还顗营，悉虏其资实；胡众骇惧，胡将张喜来降。
庚辰，建安王休仁勒兵入顗营，纳降卒十万，遣沈攸之等追顗。
顗走至鹊头，与戍主薛伯珍并所领数千人偕去，欲向寻阳。
夜，止山间，杀马以劳将士，顾谓伯珍曰：我非不能死；且欲一至寻阳，谢罪主上，然后自刎耳。
因慷慨叱左右索节，无复应者。
及旦，伯珍请屏人言事，遂斩顗首，诣钱溪马军主襄阳俞湛之。
湛之因斩伯珍，并送首以为己功。
刘胡帅二万人向寻阳，诈晋安王子勋云：袁顗已降，军皆散，唯己帅所领独返；宜速处分，为一战之资。
当停据湓城，誓死不贰。
乃于江外夜趣沔口。
琬曰：正当斩晋安王，封府库，以谢罪耳。
寻阳乱。
蔡那之子道渊在寻阳被系作部，脱锁入城，执子勋，囚之。
沈攸之等诸军至寻阳，斩晋安王子勋，传首建康，时年十一。
初，邓琬遣临川内史张淹自鄱阳峤道入三吴，军于上饶，闻刘胡败，军副鄱阳太守费晔斩淹以降。
废帝之世，衣冠惧祸，咸欲远出。
至是流离外难，百不一存，众乃服蔡兴宗之先见。
九月，壬辰，以山阳王休祐为荆州刺史。
癸巳，解严，大赦。
庚子，司徒休仁至寻阳，遣吴喜、张兴世向荆州，沈怀明向郢州，刘亮及宁朔将军南阳张敬儿向雍州，孙超之向湘州，沈思仁、任农夫向豫章，平定余寇。
刘胡逃至石城，捕得，斩之。
荆州治中宗景等勒兵入城，杀道宪，执临海王子顼以降。
遂自杀。
安陆王子绥、临海王子顼、邵陵王子无并赐死，刘顺及余党在荆州者皆伏诛。
己酉，魏初立郡学，置博士、助教、生员，从中书令高允、相州刺史李訢之请也。
訢，崇之子也。
上既诛晋安王子勋等，待世祖诸子犹如平日。
司徒休仁还自寻阳，言于上曰：松滋侯兄弟尚在，将来非社稷计，宜早为之所。
冬，十月，乙卯，松滋侯子房、永嘉王子仁、始安王子真、淮南王子孟、南平王子产、庐陵王子舆、子趋、子期、东平王子嗣、子悦并赐死，及镇北咨议参军路休之、司徒从事中郎路茂之、兖州刺史刘祗、中书舍人严龙皆坐诛。
世祖二十八子于此尽矣。
祗，义欣之子也。
刘勔围寿阳，垣闳攻合肥，俱未下。
广之往攻合肥，三日，克之；薛道标突围奔淮西归常珍奇，勔擢广之为军主。
沈灵宝自庐江引兵攻晋熙，晋熙太守阎湛之弃城走。
徐州刺史薛安都、益州刺史萧惠开、梁州刺史柳元怙、兖州刺史毕众敬、豫章太守殷孚、汝南太守常珍奇，并遣使乞降。
戊寅，立皇子昱为太子。
薛安都以其子为质于魏，魏遣镇东大将军代人尉元、镇东将军魏郡孔伯恭等帅骑一万出东道，救彭城；镇西大将军西河公石、都督荆、豫、南雍州诸军事张穷奇出西道，救悬瓠。
以安都为都督徐、雍等五州诸军事、镇南大将军、徐州刺史、河东公；常珍奇为平南将军、豫州刺史、河内公。
兖州刺史申纂诈降于魏，尉元受之，而阴为之备。
魏帅至无盐，纂闭门拒守。
西河公石至上蔡，常珍奇帅文武出迎。
石欲顿军汝，北即入城，中书博士郑羲曰：今珍奇虽来，意未可量。
不如直入其城，夺其管籥，据有府库，制其腹心，策之全者也。
石遂策马入城，因置酒嬉戏。
羲曰：观珍奇之色甚不平，不可不为之备。
乃严兵设备。
其夕，珍奇使人烧府屋，欲为变，以石有备而止。
羲，豁之曾孙也。
淮西七郡民多不愿属魏，连营南奔。
乙丑，诏坐依附寻阳削官爵禁锢者，皆从原荡，随才铨用。
刘勔围寿阳，自首春至于末冬，内攻外御，战无不捷，以宽厚得将士心。
寻阳既平，上使中书为诏谕殷琰，蔡兴宗曰：天下既定，是琰思过之日。
陛下宜赐手诏数行以相慰引。
今直中书为诏，彼必疑谓非真，非所以速清方难也。
不从。
琰得诏，谓刘勔诈为之，不敢降。
杜叔宝闭绝寻阳败问，有传者即杀之，守备益固。
凡有降者，上辄送寿阳城下，使与城中人语，由是众情离沮。
琰欲请降于魏，主簿谯郡夏侯详说琰曰：今日之举，本效忠节。
若社稷有奉，便当归身朝廷，何可北面左衽乎。
且今魏军近在淮次，官军未测吾之去就，若遣使归款，必厚相慰纳，岂止免罪而已。
琰乃使详出见刘勔”详说勔曰：今城中士民知困而犹固守者，畏将军之诛，皆欲自归于魏。
愿将军缓而赦之，则莫不相帅而至矣。
勔许诺，使详至城下，呼城中人，谕以勔意。
丙寅，琰帅将佐面缚出降，勔悉加慰抚，不戮一人。
入城，约勒将士，士民赀财，秋毫无所失，寿阳人大悦。
魏兵至师水，将救寿阳；闻琰已降，乃掠义阳数千人而去。
久之，琰复仕至少府而卒。
乃遣宋宁太守萧惠训等将万兵与战，大破之，生擒宝首，囚于成都，遣使言状。
魏尉元至彭城，薛安都出迎。
元遣李璨与安都先入城，收其管籥；别遣孔伯恭以精甲二千安抚内外，然后入。
其夜，张永攻南门，不克而退。
南朝〕宋太宗明皇帝泰始三年（丁未公元467年）。
春，正月，张永等弃城夜遁。
裴子野论曰：。
魏尉元以彭城兵荒之后，公私困竭，请发冀、相、济、兖四州粟，取张永所弃船九百艘，沿清运载，以赈新民；魏朝从之。
魏东平王道符反于长安，杀副将驸马都尉万古真等；丙午，司空和其奴等将殿中兵讨之。
闰月，魏以顿丘王李峻为太宰。
沈文秀、崔道固为土人所攻，遣使乞降于魏，且请兵自救。
二月，魏西河公石自悬瓠引兵攻汝阴太守张超，不克；退屯陈项，议还长社，待秋击之。
初，寻阳既平，帝遣沈文秀弟文炳以诏书谕文秀，又遣辅国将军刘怀珍将马步三千人与文炳偕行。
文秀攻青州刺史明僧暠，帝使怀珍帅龙骧将军王广之将五百骑、步卒二千人浮海救之，至东海，僧暠已退保东莱。
魏济阴王小新成卒。
沈攸之之自彭城还也，留长水校尉王玄载守下邳，积射将军沈韶守宿豫，睢陵、淮阳皆留兵戌之。
玄载，玄谟之从弟也。
时东平太守申纂守无盐，幽州刺史刘休宾守梁邹，并州刺史清河房崇吉守升城，辅国将军清河张谠守团城，及兖州刺史王整、兰陵太守桓忻、肥城、糜沟、垣苗等戍皆不附于魏。
休宾，乘民之兄子也。
魏遣平东将军长孙陵等将兵赴青州，征南大将军慕容白曜将骑五万为之继援。
白曜，燕太祖之玄孙也。
白曜将攻肥城，郦范曰：肥城虽小，攻之引日，胜之不能益军势，不胜足以挫军威。
彼见无盐之破，死伤涂地，不敢不惧；若飞书告谕，纵使不降，亦当逃散。
白曜从之，肥城果溃，获粟三十万斛。
白曜谓范曰：此行得卿，三齐不足定也。
遂取垣苗、麋沟二戍。
一旬中连拔四城，威震齐土。
丙子，以尚书左仆射蔡兴守为郢州刺史。
房崇吉守升城，胜兵者不过七百人。
慕容白曜筑长围以攻之，自二月至于夏四月，乃克之。
白曜忿其不降，欲尽坑城中人，参军事昌黎韩麒麟谏曰：今勍敌在前而坑其民，自此以东，诸城人自为守，不可克也。
师老粮尽，外寇乘之，此危道也。
白曜乃慰抚其民，各使复业。
崔道固闭门抿魏。
五月，壬戌，以太子詹事袁粲为尚书右仆射。
薛安都子伯令亡命梁、雍之间，聚党数千人，攻陷郡县。
秋，七月，雍州刺史巴陵王休若遣南阳太守张敬儿等击斩之。
上复遣中领军沈攸之等击彭城。
攸之以为清、泗方涸，粮运不继，固执以为不可。
使者七返，上怒，强遣之。
八月，壬寅，以攸之行南兖州刺史，将兵北出；使行徐州事萧道成将千人镇淮阴。
道成收养豪俊，宾客始盛。
魏于天宫寺作大像，高四十三尺，用铜十万斤，黄金六百斤。
尉元以书谕徐州刺史王玄载，玄载弃下邳走，魏以陇西辛绍先为下邳太守。
孔伯恭进攻宿豫，宿豫戍将鲁僧遵亦弃城走。
魏将孔大恒等将千骑南攻淮阳，淮阳太守崔武仲焚城走。
慕容白曜进屯瑕丘。
白曜自瑕丘引兵攻崔道固于历城，遣平东将军长孙陵等攻沈文秀于东阳。
道固拒守不降，白曜筑长围守之。
陵等至东阳，文秀请降；陵等入其西郭，纵士卒暴掠。
文秀悔怒，闭城拒守，击陵等，破之。
陵等退屯清西，屡进攻城，不克。
癸卯，大赦。
戊申，魏主李夫人生子宏。
太中大夫徐爰，自太祖时用事，素不礼于上。
上衔之，诏数其奸佞之罪，徙交州。
冬，十月，辛巳，诏徙义阳王昶为晋熙王，使员外郎李丰以金千两赎昶于魏。
魏人弗许，使昶与上书，为兄弟之仪。
上责其不称臣，不答。
魏主复使昶与上书，昶辞曰：臣本实彧兄，未经为臣。
若改前书，事为二敬；敬或不改，彼所不纳。
臣不敢奉诏。
乃止。
魏人爱重昶，凡三尚公主。
十一月，乙卯，分徐州置东徐州，以辅国将军张谠为刺史。
十二月，庚戌，以幽州刺史刘休宾为兖州刺史。
休宾之妻，崔邪利之女也，生子文晔，与邪利皆没于魏。
慕容白曜将其妻子至梁邹城下示之。
南朝〕宋太宗明皇帝泰始四年（戊申公元468年）。
春，正月，己未，上祀南郊，大赦。
淮西民贾元友上书，陈伐魏取陈、蔡之策，上以其书示刘勔。
魏尉元遣使说东徐州刺史张谠，谠以团城降魏。
魏以中书侍郎高闾与谠对为东徐州刺史，李璨与毕众敬对为东兖州刺史。
无又说兖州刺史王整、兰陵太守桓忻，整、忻皆降于魏。
魏以元为开府仪同三司、都督徐、南、北兖三州诸军事、徐州刺史，镇彭城。
辛丑，以前龙骧将军常珍奇为都督司、北豫二州诸军事、司州刺史。
魏西河公石攻之，珍奇单骑奔寿阳。
乙巳，车骑大将军、曲江庄公王玄谟卒。
三月，魏慕容白曜进围东阳。
上以崔道固兄子僧祐为辅国将军，将兵数千从海道救历城，至不其，闻历城已没，遂降于魏。
交州刺史刘牧卒。
州人李长仁杀牧北来部曲，据州反，自称刺史。
广州刺史羊希使晋康太守沛郡刘思道伐俚。
夏，四月，己卯，复减郡县田租之半。
徙东海王祎为庐江王，山阳王休祐为晋平王。
上以废帝谓祎为驴王，故以庐江封之。
刘勔败魏兵于许昌。
魏以南郡公李惠为征南大将军、仪同三司、都督关右诸军事、雍州刺史，进爵为王。
六月，魏以昌黎王冯熙为太傅。
熙，太后之兄也。
秋，七月，庚申，以骁骑将军萧道成为南兖州刺史。
八月，戊子，以南康相刘勃为交州刺史。
上以沈文秀之弟征北中兵参军文静为辅国将军，统高密等五郡军事，自海道救东阳。
至不其城，为魏所断，因保城自固。
魏人攻之，不克。
辛卯，分青州置东青州，以文静为刺史。
九月，辛亥，魏立皇叔桢为南安王，长寿为城阳王，太洛为章武王，休为安定王。
冬，十月，癸酉朔，日有食之。
发诸州兵北伐。
十一月，李长仁遣使请降，自贬行州事；许之。
十二月，魏人拔不其城，杀沈文静，入东阳西郭。
义嘉之乱，巫师请发修宁陵，戮玄宫为厌胜。
是岁，改葬昭太后。
南朝〕宋太宗明皇帝泰始五年（己酉公元469年）。
春，正月，癸亥，上耕籍田，大赦。
戊辰，魏平昌宣王和其奴卒。
二月，己卯，魏以慕容白曜为都督青、齐、东徐三州诸军事、征南大将军、开府仪同三司、青州刺史，进爵济南王。
白曜抚御有方，东人安之。
魏自天安以来，比岁旱饥，重以青、徐用兵，山东之民疲于赋役。
河东柳欣慰等谋反，欲立太尉庐江王祎。
夏，四月，丙申，魏大赦。
六月，魏立皇子宏为太子。
癸酉，以左卫将军沈攸之为郢州刺史。
冬，十月，丁卯朔，日有食之。
魏顿丘王李峻卒。
闰月，戊子，以辅师将军猛阳为兖州刺史，始治淮阴。
十二月，戊戌，司徒建安王休仁解扬州。
分荆州之巴东、建平，益州之巴西、梓潼郡，置三巴校尉，治白帝。
上以司徒参军东莞孙谦为巴东、建平二郡太守。
临海贼帅田流自称东海王，剽掠海盐，杀鄞令，东土大震。
南朝〕宋太宗明皇帝泰始六年（庚戌公元470年）。
春，正月，乙亥，初制间二年一祭南郊，间一年一祭明堂。
二月，壬寅，以司徒休仁为太尉，领司徒；固辞。
癸丑，纳江智渊孙女为太子妃。
甲寅，大赦。
魏以东郡王陆定国为司空。
定国，丽之子也。
魏主遣征西大将军上党王长孙观击吐谷浑。
夏，四月，辛丑，魏大赦。
戊申，魏长孙观与叶欲浑王拾寅战于曼头山，拾寅败走，遣别驾康盘龙入贡，魏主囚之。
癸亥，立皇子燮为晋熙王，奉晋熙王昶后。
五月，魏立皇弟长乐为建昌王。
六月，癸卯，以江州刺史王景文为尚书左仆射、扬州刺史，以尚书仆射袁粲为右仆射。
南兖州刺史萧道成在军中久，民间或言道成有异相，当为天子。
戊寅，立总明观，置祭酒一人，儒、玄、文、史学士各十人。
柔然部真可汗侵魏，魏主引郡臣议之。
尚书右仆射南平公目辰日：若车驾亲征，京师危惧，不如持重固守。
虏悬军深入，粮运无继，不久自退；遣将追击，破之必矣。
给事中张白泽曰：蠢尔荒愚，轻犯王略，若銮舆亲行，必望麾崩散，岂可坐而纵敌。
以万乘之尊，婴城自守，非所以威服四夷也。
魏主从之。
白泽，袞之孙也。
魏主使京兆王子推等督诸军出西道，任城王云等督诸军出东道，汝阴王天赐等督诸军为前锋，陇西王源贺等督诸军为后断，镇西将军吕罗汉等掌留台事。
诸将会魏主于女水之滨，与柔然战，柔然大败。
乘胜逐北，斩首五万级，降者万余人，犹戎马器械不可胜计。
旬有九日，往返六千余里。
改女水曰武川。
司徒东安王刘尼坐昏醉，军陈不整，免官。
壬申，还至平城。
初，魏乙浑专政，慕容白曜颇附之。
魏主追以为憾，遂称白曜谋反，诛之，及其弟如意。
初，魏南部尚书李敷，仪曹尚书李訢，少相亲善，与中书侍郎卢度世皆以才能为世祖、显祖所宠任，参豫机密，出纳诏命。
其后訢出为相州刺史，受纳货赂，为人所告，敷掩蔽之。
魏阳平王新成卒。
是岁，命龙骧将军义兴周山图将兵屯浃口讨田流，平之。
南朝〕宋太宗明皇帝泰始七年（辛亥公元471年）。
春，二月，戊戌，分交、广置越州，治临漳。
南朝〕宋苍梧王元徽四年（丙辰公元476年）。
春，正月，己亥，帝耕籍田，大赦。
二月，魏司空东郡王陆定国坐恃恩不法，免官爵为兵。
魏冯太后内行不正，以李弈之死怨显祖，密行鸩毒。
夏，六月，辛未，显祖殂。
壬申，大赦，改元承明。
葬显祖于金陵，谥曰献文皇帝。
魏大司马、大将军代人万安国坐矫诏杀神部长奚买奴，赐死。
戊寅，魏以征西大将军、安乐王长乐为太尉，尚书左仆射、宜都王目辰为司徒，南部尚书李訢为司空。
尊皇太后曰太皇太后，复临朝称制。
以冯熙为侍中、太师、中书监。
熙自以外戚，固辞内任；乃除都督、洛州刺史，侍中、太师如故。
显祖神主祔太庙，有司奏庙中执事之官，请依故事皆赐爵。
秘书令广平程骏上言：建侯裂地，帝王所重，或以亲贤，或因功伐，未闻神主祔庙而百司受封者也。
皇家故事，盖一时之恩，岂可为长世之法乎。
太后善而从之，谓群臣曰：凡议事，当依古典正言，岂得但修故事而已。
赐骏衣一袭，帛二百匹。
所幸宦者高平王琚、安定张祐、杞嶷、冯翊王遇、略阳苻承祖、高阴王质，皆依势用事。
祐官至尚书左仆射，爵新平王；琚官至征南将军，爵高平王；嶷等官亦至侍中、吏部尚书、刺史，爵为公、侯，赏赐巨万，赐铁券，许以不死。
又，太卜令姑臧王睿得幸于太后，超迁至侍中、吏部尚书，爵太原公。
乙亥，加萧道成尚书左仆射，刘秉中书令。
秋，七月，祗祖帅数百人自建康奔京口，云京师已溃乱，劝令速入。
景素信之，戊子，据京口起兵，士民赴之者以千数。
己丑，遣骁骑将军任农夫、领军将军黄回、左军将军兰陵李安民将步军，右军将军张保将水军，以讨之；辛卯，又命南豫州刺史段佛荣为都统。
始安王伯融，都乡侯伯猷，皆建安王休仁之子也，杨、阮忌其年长，悉称诏赐死。
景素欲断竹里以拒台军。
垣庆延、垣祗祖、沈颙皆曰：今天时旱热，台军远来疲困，引之使至，以逸待劳，可一战而克。
殷沵等固争，不能得。
农夫等既至，纵火烧市邑。
庆延等各相顾望，莫有斗志；景素本乏威略，恇扰不知所为。
黄回迫于段佛荣，且见京口军弱，遂不发。
张保泊西渚，景素左右勇士数十人，自相要结，进击水军。
甲午，张保败死，而诸将不相应赴，复为台军所破。
台军既薄城下，颙先帅众走，祗祖次之，其余诸军相继奔退，独左暄与台军力战于万岁楼下；而所配兵力甚弱，不能敌而散。
乙未，拔京口。
黄回军先入，自以有誓不杀诸王，乃以景素让殿中将军张倪奴。
倪奴擒景素，斩之，并其三子，同党垣祗祖等数十人皆伏诛。
萧道成释黄回、高道庆不问，抚之如旧。
是日，解严。
丙申，大赦。
初，巴东建平蛮反，沈攸之遣军讨之。
及景素反，攸之急追峡中军以赴建康。
巴东太守刘攘兵、建平太守刘道欣疑攸之有异谋，勒兵断峡，不听军下。
攘兵子天赐为荆州西曹，攸之遣天赐往谕之。
攘兵知景素实反，乃释甲谢愆，攸之待之如故。
刘道欣坚守建平，攘兵譬说不回，乃与伐蛮军攻斩之。
甲辰，魏主追尊其母李贵人曰思皇后。
八月，丁卯，立皇弟翙为南阳王，嵩为新兴王，禧为始建王。
庚午，以给事黄门侍郎阮佃夫为南豫州刺史，留镇京师。
九月，戊子，赐骁骑将军道庆死。
冬，十月，辛酉，以吏部尚书王僧虔为尚书右仆射。
十一月，戊子，魏以太尉、安乐王长乐为定州刺史，司空李訢为徐州刺史。
南朝〕宋顺皇帝升明元年（丁巳公元477年）。
春，正月，乙酉朔，魏改元太和。
己酉，略阳氐王元寿聚众五千余家，自称冲天王；二月，辛未，魏秦、益二州刺史尉洛侯击破之。
三月，庚子，魏以东阳王丕为司徒。
夏，四月，丁卯，魏主如白登；壬申，如崞山。
六月，甲戌，有告散骑常侍杜幼文、司徒左长史沈勃、游击将军孙超之与阮佃夫同谋者，帝登帅卫士，自掩三家，悉诛之，刳解脔割，婴孩不免。
沈勃时居丧在庐，左右未至，帝挥刀独前。
勃知不免，手搏帝耳，唾骂之曰：汝罪逾桀纣，屠戮无日。
遂死。
是日，大赦。
帝尝直入领军府。
时盛热，萧道成昼卧裸袒。
帝立道成于室内，画腹为的，自引满，将射之。
道成敛板曰：老臣无罪。
左右王天恩曰：领军腹大，是佳射堋；一箭便死，后无复射；不如以骲箭射之。
帝乃更以骲箭射，正中其齐。
投弓大笑曰：此手何如。
帝忌道成威名，尝自磨鋋，曰：明日杀萧道成。
陈太妃骂之曰：萧道成有功于国，若害之，谁复为汝尽力邪。
帝乃止。
道成忧惧，密与袁粲、褚渊谋废立。
粲曰：主上幼年，微过易改。
或劝道成奔广陵起兵。
道成世子赜，时为晋熙王长史，行郢州事，欲使赜将郢州兵东下会京口。
道成密遣所亲刘僧副告其从兄行青、冀二州刺史刘善明曰：人多见劝北固广陵，恐未为长算。
亦告东海太守垣荣祖。
东中郎司马、行会稽郡事李安民欲奉江夏王跻起兵于东方，道成止之。
越骑校尉王敬则潜自结于道成，夜著青衣，扶匐道路，为道成听察帝之往来。
道成命敬则阴结帝左右杨玉夫、杨万年、陈奉伯等二十五人，于殿中诇伺机便。
己丑旦，道成戎服出殿庭槐树下，以太后令召袁粲、褚渊、刘秉入会议。
道成次让袁粲，粲亦不敢当。
安成王准，宜临万国。
追封昱为苍梧王。
壬辰，王即皇帝位，时年十一。
魏京兆康王子推卒。
丙申，以道成为司空、录尚书事、骠骑大将军；袁粲迁中书监；褚渊加开府仪同三司；刘秉迁尚书令，加中领军；以晋熙王燮为扬州刺史。
八月，壬子，魏大赦。
癸亥，诏袁粲镇石头。
粲性冲静，每有朝命，常固辞；逼切不得已，乃就职。
至是知萧道成有不臣之志，阴欲图之，即时受命。
九月，乙酉，魏更定律令。
戊申，封杨玉夫等二十五人为侯、伯、子、男。
冬，十月，氐帅杨文度遣其弟文弘袭魏仇池，陷之。
初，魏徐州刺史李訢，事显祖为仑部尚书，信用卢奴令范檦。
十一月，癸未，魏征西将军皮欢喜等三将军帅众四万击杨文弘。
丁亥，魏怀州民伊祁苟自称尧后，聚众于重山作乱；洛州刺史冯熙讨灭之。
十二月，魏皮欢喜军至建安，杨文弘弃城走。
雍州刺史张敬儿，素与攸之司马刘攘兵善，疑攸之将起事，密以问攘兵。
攘兵无所言，寄敬儿马镫一只，敬儿乃为之备。
攸之将举兵，其妾崔氏谏曰：官年已老，那不为百口计。
辛酉，攸之遣辅国将军孙同等相继东下。
丁卯，道成入守朝堂，命侍中萧嶷代镇东府，抚军行参军萧映镇京口。
映，嶷之弟也。
戊辰，内外纂严。
己巳，以郢州刺史武陵王赞为荆州刺史。
庚午，以右卫将军黄回为郢州刺史，督前锋诸军以讨攸之。
初，道成以世子赜为晋熙王燮长史，行郢州事，修治器械以备攸之。
及征燮为扬州，以赜为左卫将军，与燮俱下。
赜乃荐燮司马柳世隆自代。
道成以世隆为武陵王赞长史，行郢州事。
初，褚渊为卫将军，遭母忧去职，朝廷敦迫，不起。
粲素有重名，自往譬说，渊乃从之。
及粲为尚书令，遭母忧，渊譬说恳至，粲遂不起，渊由是恨之。
及沈攸之事起，道成与渊议之。
渊曰：西夏衅难，事必无成，公当先备其内耳。
粲谋既定，将以告渊；众谓渊与道成素善，不可告。
粲曰：渊与彼虽善，岂容大作同异。
今若不告，事定便应除之。
乃以谋告渊，渊即以告道成。
粲谋矫太后令，使韫、伯兴帅宿卫兵攻道成于朝堂，回等帅所领为应。
刘秉、任候伯等并赴石头，本期壬申夜发，秉恇扰不知所为，晡后即束装；临去，啜羹，写胸上，手振不自禁。
未暗，载妇女，尽室奔石头，部曲数百，赫奕满道。
既至，见粲，粲惊曰：何事遽来。
今败矣。
秉曰：得见公，万死何恨。
孙昙瓘闻之，亦奔石头。
丹阳丞王逊等走告道成，事乃大露。
逊，僧绰之子也。
道成密使人告王敬则。
时阁已闭，敬则欲开閤出，卜伯兴严兵为备，敬则乃锯所止屋壁得出，至中书省收韫。
韫已成严，列烛自照。
见敬则猝至，惊起迎之，曰：兄何能夜顾。
敬则呵之曰：小子那敢作贼。
韫抱敬则，敬则拳殴其颊仆地而杀之，又杀伯兴。
苏烈等据仓城拒粲。
王蕴闻秉已走，叹曰：事不成矣。
狼狈帅部曲数百向石头。
本期开南门，时暗夜，薛渊据门射之。
蕴谓粲已败，即散走。
道成遣军主会稽戴僧静帅数百人向石头助烈等，自仓门得入，与之并力攻粲。
孙昙瓘骁勇善战，台军死者百余人。
黄回严兵，期诘旦帅所领从御道直向台门攻道成。
闻事泄，不敢发。
道成抚之如旧。
王蕴、孙昙瓘皆逃窜，先捕得蕴，斩之，其余粲党皆无所问。
今袁公已死，义不求生。
甲戌，大赦。
乙亥，以尚书仆射王僧虔为左仆射，新除中书令王延之为右仆射，度支尚书张岱为吏部尚书，吏部尚书王奂为丹阳尹。
延之，裕之孙也。
刘秉弟遐为吴郡太守。
司徒右长史张瓌，永之子也，遭父丧在吴，家素豪盛，萧道成使瓌伺间取遐。
会遐召瓌诣府，瓌帅部曲十余人直入斋中，执遐，斩之，郡中莫敢动。
道成闻之，以告瓌从父领军冲，冲曰：瓌以百口一掷，出手得卢矣。
道成即以瓌为吴郡太守。
沈攸之遣中兵参军孙同等五将以三万人为前驱，司马刘攘兵等五将以二万人次之；又遣中兵参军王灵秀等四将分兵出夏口，据鲁山。
癸巳，攸之至夏口，自恃兵强，有骄色。
以郢城弱小，不足攻，云欲问讯安西”，暂泊黄金浦，遣人告柳世隆曰：被太后令，当暂还都。
卿既相与奉国，想得此意。
世隆曰：东下之师，久承声问。
郢城小镇，自守而已。
宗俨之劝攸之攻郢城；臧寅以为：郢城兵虽少而地险，攻守势异，非旬日可拔。
若不时举，挫锐损威，今顺流长驱，计日可捷。
既倾根本，则郢城岂能自固。
攸之从其计，欲留偏师守郢城，自将大众东下。
乙未，将发，柳世隆遣人于西渚挑战，前军中兵参军焦度于城楼上肆言骂攸之，且秽辱之。
攸之怒，改计攻城，令诸军登岸烧郭邑，筑长围，昼夜攻战。
世董随宜拒应，攸之不能克。
道成命吴兴太守沈文秀督吴、钱唐军事。
文秀收攸之弟新安太守登之，诛其宗族。
乙未，以后军将军杨运长为宣城太守；于是太宗嬖臣无在禁省者矣。
辛丑，尚书左丞济阳江谧建议假萧道成黄钺，从之。
加北秦州刺史武都王杨文度都督北秦、雍二州诸军事，以龙骧将军杨文弘为略阳太守。
壬寅，魏皮欢喜拔葭芦，斩文度。
魏以杨难当族弟广香为阴平公、葭芦戍主，用诏欢喜筑骆谷城。
乙巳，萧道成出顿新亭，谓骠骑参军江淹曰：天下纷纷，君谓何如。
淹曰：成败在德，不在众寡。
南朝〕宋顺帝升明二年（戊午公元478年）。
春，正月，巳酉朔，百官戎服入朝。
沈攸之尽锐攻郢城，柳世隆乘间屡破之。
萧赜遣军主桓敬等入军据西塞，为世隆声援。
攸之获郢府法曹南乡范云，使送书入城，饷武陵王赞犊一羫，柳世隆鱼三十尾，皆去其首。
城中欲杀之，云曰：老母弱弟，悬命沈氏，若违其命，祸必及亲；今日就戮，甘心如荠。
乃赦之。
攸之遣其将皇甫仲贤向武昌，中兵参军公孙方平向西阳。
武昌太守臧涣降于攸之，西阳太守王毓奔湓城。
方平据西阳，豫州刺史刘怀珍遣建宁太守张谟等，将万人击之。
辛酉，方平败走。
平西将军黄回等军至西阳，溯流而进。
刘攘兵射书入城请降，柳世隆开门纳之；丁卯夜，攘兵烧营而去。
初，仓曹参军金城边荣，为府录事所辱，攸之为荣鞭杀录事。
宕昌王弥机初立。
三月，丙子，魏遣使拜弥机征南大将军、梁、益二州牧、河南公、宕昌王。
初，王蕴去湘州，湘州刺史南阳王翙未之镇，长沙内史庾佩玉行府事。
翙先遣中兵参军韩幼宗将兵戍湘州，与佩玉不相能。
及沈攸之反，两人互相疑，佩玉袭杀幼宗。
黄回至郢州，遣辅国将军任候伯行湘州事；候伯辄杀佩玉，冀以自免。
夏，四月，甲申，魏主如崞山；丁亥，还。
甲午，以淮南、宣城二郡太守萧映行南兖州事，仍以其弟晃代之。
五月，魏禁皇族、贵戚及士民之家不顾氏族，下与非类婚偶；犯者以违制论。
六月，丁酉，以辅国将军杨文弘为北秦州刺史、武都王。
庚子，魏皇叔若卒。
乙未，以萧赜为领军将军，萧嶷为江州刺史。
九月，乙巳朔，日有食之。
以公今日位地，欲终北面，可乎。
道成所亲任遐曰：此大事，应报褚公。
道成曰：褚公不从，奈何。
遐曰：彦回惜身保妻子，非有奇才异节，遐能制之。
渊果无违异。
丙午，诏进道成假黄钺、大都督中外诸军事、太傅、领扬州牧，剑履上殿，入朝不趋，赞拜不名，使持节、太尉、骠骑大将军、录尚书、南徐州刺史如故。
道成固辞殊礼。
以扬州刺史晋熙王燮为司徒。
戊申，太傅道成以萧映为南兖州刺史。
冬，十月，丁丑，以萧晃为豫州剌史。
己卯，获孙昙瓘，杀之。
魏员外散骑常侍郑羲来聘。
壬寅，立皇后谢氏。
后，庄之孙也。
十一月，癸亥，临澧侯刘晃坐谋反，与其党皆伏诛。
晃，秉之从子也。
甲子，徙南阳王翙为随郡王。
魏冯太后忌青州刺史南郡王李惠，诬云惠将南叛；十二月，癸巳，诛惠及妻并其子弟。
南朝〕齐太祖高皇帝建元元年（己未公元479年）。
春，正月，甲辰，以江州刺史萧嶷为都督荆、湘等八州诸军事、荆州刺史，尚书左仆射王延之为江州刺史，安南长史萧子良为督会稽等五郡诸军事、会稽太守。
辛亥，以竟陵世子赜为尚书仆射，进号中军大将军、开府仪同三司。
丙辰，以给事黄门侍郎萧长懋为雍州刺史。
二月，丙子，邵陵殇王友卒。
辛巳，魏太皇太后及魏主如代郡温泉。
甲午，诏申前命，命太傅赞拜不名。
己亥，魏太皇太后及魏主如西宫。
三月，癸卯朔，日有食之。
甲辰，以太傅为相国，总百揆，封十郡，为齐公，加九锡；其骠骑大将军、扬州牧、南徐州刺史如故。
乙巳，诏齐国官爵礼仪，并仿天朝。
丙午，以世子赜领南豫州刺史。
甲寅，齐公受策命，赦其境内，以石头为世子宫，一如东宫。
褚渊引何曾自魏司徒为晋丞相故事，求为齐官，齐公不许。
以王俭为齐尚书右仆射，领吏部；俭时年二十八。
夏，四月，壬申朔，进齐公爵为王，增封十郡。
甲戌，武陵王赞卒，非疾也。
丙戌，加齐王殊礼，进世子为太子。
传诏云：解玺绶授齐王。
朏曰：齐自应有侍中。
遂朝服步出东掖门，仍登车还宅。
司空兼太保褚渊等奉玺绶，帅百官诣齐宫劝进；王辞让未受。
渊从弟前安成太守炤谓渊子贲曰：司空今日何在。
贲曰：奉玺绶在齐大司马门。
炤曰：不知汝家司空将一家物与一家，亦复何谓。
甲午，王即皇帝位于南郊。
还宫，大赦，改元。
奉宋顺帝为汝阴王，优崇之礼，皆仿宋初。
筑宫丹阳，置兵守卫之。
宋神主迁汝阴庙，诸王皆降为公；自非宣力齐室，余皆除国，独置南康、华容、蓱乡三国，以奉刘穆之、王弘、何无忌之后，除国者凡百二十人。
二台官僚，依任摄职，名号不同、员限盈长者，别更详议。
以褚渊为司徒。
宾客贺者满座，褚炤叹曰：彦回少立名行，何意披猖至此。
门户不幸，乃复有今日之拜。
使彦回作中书郎而死，不当为一名士邪。
名德不昌，用复有期颐之寿。
渊固辞不拜。
帝问为政于前抚军行参军沛国刘瓛，对曰：政在《孝经》。
凡宋氏所以亡，陛下所以得者，皆是也。
陛下若戒前车之失，加之以宽厚，虽危可安；若循其覆辙，虽安必危矣。
帝叹曰：儒者之言，可宝万世。
丙申，魏主如崞山。
丁酉，以太子詹事张绪为中书令，齐国左卫将军陈显达为中护军，右卫将军李安民为中领军。
绪，岱之兄子也。
戊戌，以荆州刺史嶷为尚书令、骠骑大将军、开府仪同三司、扬州刺史，南兖州刺史映为荆州刺史。
帝命群臣各言得失。
淮南、宣城二郡太守刘善明，请除宋氏大明、泰始以来诸苛政细制，以崇简易。
给事黄门郎清河崔祖思亦上言，以为：人不学则不知道，此悖逆祸乱所由生也。
魏主还平城。
魏秦州刺史尉洛侯、雍州刺史宜都王目辰、长安镇将陈提等皆坐贪残不法，洛侯、目辰伏诛，提徙边。
自泰始以来，内外多虞，将帅各募部曲，屯聚建康。
壬子，上赏佐命之功，褚渊、王俭等进增爵、户各有差。
处士何点谓人曰：我作《齐书》已竟，赞云：渊既世族，俭亦国华；不赖舅氏，遑恤国家。
”点，尚之之孙也。
渊母宋始安公主，继母吴郡公主；又尚巴西公主。
俭母武康公主；又尚阳羡公主。
故点云然。
丙寅，追尊皇考曰宣皇帝，皇妣陈氏曰孝皇后。
丁卯，封皇子钧为衡阳王。
上谓兖州刺史垣崇祖曰：吾新得天下，索虏必以纳刘昶为辞，侵犯边鄙。
寿阳当虏之冲，非卿无以制此虏也。
乃徙崇祖为豫州刺史。
六月，丙子，诛游击将军姚道和，以其贰于沈攸之也。
甲子，立太子赜为皇太子；皇子嶷为豫章王，映为临川王，晃为长沙王，晔为武陵王，暠为安成王，锵为鄱阳王，铄为桂阳王，鉴为广陵王；皇孙长懋为南郡王。
乙酉，葬宋顺帝于遂宁陵。
初，交州刺史李长仁卒，从弟叔献代领州事，以号令未行，遣使求刺史于宋。
宋以南海太守沈焕为交州刺史，以叔献为焕宁远司马、武平、新昌二郡太守。
秋，七月，丁未，诏曰：交趾、比景独隔书朔，斯乃前运方季，因迷遂往。
宜曲赦交州，即以叔献为刺史，抚安南土。
魏葭芦镇主杨广香请降，丙辰，以广香为沙州刺史。
上闻魏将入寇，九月，乙巳，复以豫章王嶷为荆、湘二州刺史，都督如故；以临川王映为扬州刺史。
丙午，以司空褚渊领尚书令。
壬子，魏以侍中、司徒、东阳王丕为太尉，侍中、尚书右仆射陈建为司徒，侍中、尚书代人苟颓为司空。
己未，魏安乐厉王长乐谋反，赐死。
庚申，魏陇西宣王源贺卒。
冬，十月，己巳朔，魏大赦。
癸未，汝阴太妃王氏卒，谥曰宋恭皇后。
初，晋寿民李乌奴与白水氐杨成等寇梁州，梁州刺史范柏年说降乌奴，击杨成等，破之。
上使雍州刺史南郡王长懋诱柏年，启为府长史。
甲午，赐柏年死。
李乌奴叛入氐，依杨文弘，引氐兵千余人寇梁州，陷白马戍。
十一月，辛亥，立皇太子妃斐氏。
癸丑，魏遣假梁郡王嘉督二将出淮阴，陇西公琛督三将出广陵，河东公薛虎子督三将出寿阳，奉丹阳王刘昶入寇；许昶以克复旧业，世胙江南，称藩于魏。
上之辅宋也，遣骁骑将军王洪范使柔然，约与共攻魏。
洪范自蜀出吐谷浑，历西域，乃得达。
至是，柔然十余万骑寇魏，至塞上而还。
是岁，魏诏中书监高允议定律令。
契丹莫贺弗勿干帅部落万余口入附于魏，居白狼水东。
南朝〕齐太祖高皇帝建元二年（庚申公元480年）。
春，正月，戊戌朔，大赦。
以司空褚渊为司徒，尚书右仆射王俭为左仆射；渊不受。
辛丑，上祀南郊。
魏陇西公琛等攻拔马头戍，杀太守刘从。
乙卯，诏内外纂严，发兵拒魏，征南郡王长懋为中军将军，镇石头。
魏广川王略卒。
魏师攻钟离，徐州刺史崔文仲击破之。
文仲遣军主崔孝伯渡淮，攻魏茌眉戍主龙得侯等，杀之。
文仲，祖思之族人也。
魏将薛道标引兵趣寿阳，上使齐郡太守刘怀慰作冠军将军薛渊书以招道标；魏人闻之，召道标还，使梁郡王嘉代之。
谢天盖部曲杀天盖以降。
上以群蛮数为叛乱，分荆、益置巴州以镇之。
壬申，以三巴校尉明慧昭为巴州刺史，领巴东太守。
是时，齐之境内，有州二十三，郡三百九十，县千四百八十五。
乙酉，崔文仲遣军主陈靖拔魏竹邑，杀戍主白仲都；崔叔延破魏睢陵，杀淮阳太守梁恶。
三月，丁酉朔，以侍中西昌侯鸾为郢州刺史。
自晋以来，建康宫之外城唯设竹篱，而有六门。
会有发白虎樽者，言白门三重关，竹篱穿不完”。
上感其言，命改立都墙。
秋，七月，辛亥，魏主如火山。
戊午，皇太子穆妃裴氏卒。
诏南郡王长懋移镇西州。
崔慧景遣长史裴叔保攻李乌奴于武兴，为氐王杨文弘所败。
九月，甲午朔，日有食之。
丙午，柔然遣使来聘。
汝南太守常元真、龙骧将军胡青苟降于魏。
闰月，辛巳，遣领军李安民循行清、泗诸戍以备魏。
魏梁郡王嘉帅众十万围朐山，朐山戍主玄元度婴城固守，青、冀二州刺史范阳卢绍之遣子奂将兵助之。
庚寅，元度大破魏师。
台遣军主崔灵建等将万余人自淮入海，夜至，各举两炬；魏师望见，遁去。
甲辰，以沙州刺史杨广香为西秦州刺史，又以其子炅为武都太守。
丁未，魏以昌黎王冯熙为西道都督，与征南将军桓诞出义阳，镇南将军贺罗出钟离，同入寇。
十一月，戊寅，丹阳尹王僧虔上言：郡县狱相承有上汤杀囚，名为救疾，实行冤暴。
戊子，以杨难当之孙后起为北秦州刺史、武都王，镇武兴。
十二月，戊戌，以司空褚渊为司徒。
祥，穆之之孙也。
太子笑曰：沈率醉矣”。
壬子，以豫章王嶷为中书监、司空、扬州刺史，以临川王映为都督荆、雍等九州诸军事、荆州刺史。
是岁，魏尚书令王睿进爵中山王，加镇东大将军；置王官二十二人，以中书侍郎郑羲为傅，郎中令以下皆当时名士。
又拜睿妻丁氏为妃。
南朝〕齐太祖高皇帝建元三年（辛酉公元481年）。
春，正月，封皇子锋为江夏王。
魏人寇淮阳，围军主成买于甬城，上遣领军将军李安民为都督，与军主周盘龙等救之。
盘龙之子奉叔以二百人陷陈深入，魏以万余骑张左右翼围之。
二月，辛卯朔，魏大赦。
丁酉，游击将军桓康复败魏师于淮阳，进攻樊谐城，拔之。
垣崇祖之败魏师也，恐魏复寇淮北，乃徙下蔡戍于淮东。
既而魏师果至，欲攻下蔡；闻其内徙，欲夷其故城。
己酉，崇祖引兵渡淮击魏，大破之，杀获千计。
豫章王嶷为荆、湘二州刺史，领南蛮。
魏法秀之乱，事连兰台御史张求等百余人，皆以反，法当族。
尚书令王睿请诛首恶，宥其余党。
乃诏：应诛五族者，降为三族；三族者，门诛；门诛，止其身。
所免千余人。
夏，四月，己亥，魏主如方山。
冯太后乐其山川，曰：它日必葬我于是，不必祔山陵也。
乃为太后作寿陵，又建永固石室于山上，欲以为庙。
魏任城康王云卒。
五月，壬戌，邓至王像舒遣使入贡于魏。
邓至者，羌之别种，国于宕昌之南。
六月，壬子，大赦。
戊午，魏封皇叔简为齐郡王，猛为安丰王。
秋，七月，己未朔，日有食之。
上使后军参军车僧朗使于魏。
辛酉，柔然别帅他稽帅众降魏。
杨文弘遣使请降，诏复以为北秦州刺史。
先是，杨广香卒，其众半奔文弘，半奔梁州。
文弘遣杨後起进据白水。
上虽授以官爵，而阴敕晋寿太守杨公则使伺便图之。
辛未，柔然主遣使来聘，与上书，谓上为足下”，自称曰吾”，遣上师子皮袴褶，约共伐魏。
魏尉元、薛虎子克五固，斩司马朗之，东南诸州皆平。
尉元入为侍中、都曹尚书，薛虎子为彭城镇将，迁徐州刺史。
虎子上表，以为：国家欲取江东，先须积谷彭城。
今徐州良田十万余顷，水陆肥沃，清、汴通流，足以溉灌。
吐谷浑王拾寅卒，世子度易侯立。
冬，十月，戊子朔，以度易侯为西秦、河二州刺史、河南王。
魏中书令高闾等更定新律成，凡八百三十二章；门房之诛十有六，大辟二百三十五，杂刑三百七十七。
初，高昌王阚伯周卒，子义成立；是岁，其从兄首归杀义成自立。
高车王可至罗杀首归兄弟，以敦煌张明为高昌王。
国人杀明，立马儒为王。
南朝〕齐太祖高皇帝建元四年（壬戌公元482年）。
春，正月，壬戌，诏置学生二百人，以中书令张绪为国子祭酒。
甲戌，魏大赦。
三月，庚申，上召司徒褚渊、尚书左仆射王俭受遗诏辅太子；壬戌，殂于临光殿。
高帝沉深有大量，博学能文。
性清俭，主衣中有玉导，上敕中书曰：留此正是兴长病源。
即命击碎；仍案检有何异物，皆随此例。
每曰：使我治天下十年，当使黄金与土同价。
乙丑，以褚渊录尚书事，王俭为侍中、尚书令，车骑将军张敬儿开府仪同三司。
丁卯，以前将军王奂为尚书左仆射。
庚午，以豫章王嶷为太尉。
夏，四月，庚寅，上大行谥曰高皇帝，庙号太祖。
丙午，葬泰安陵。
辛卯，追尊穆妃为皇后。
六月，甲申朔，立南郡王长懋为皇太子。
丙申，立太子妃王氏。
妃，琅邪人也。
封皇子闻喜公子良为竟陵王，临汝公子卿为庐陵王，应城公子敬为安陆王，江陵公子懋为晋安王，枝江公子隆为随郡王，子真为建安王，皇孙昭业为南郡王。
司徒褚渊寝疾，自表逊位，世祖不许，渊固请恳切，癸卯，以渊为司空，领骠骑将军。
侍中、录尚书如故。
秋，七月，魏发州郡五万人治灵丘道。
九月，丁巳，以国哀罢国子学。
魏以荆州巴、氐扰乱，以镇西大将军李崇为荆州刺史。
辛未，以征南将军王僧虔为左光禄大夫、开府仪同三司，以尚书右仆射王奂为湘州刺史。
宋故建平王景素主簿何昌寓、记室王摛及所举秀才刘璡，前后上书陈景素德美，为之讼冤。
冬，十月，辛丑，诏听以士礼还葬旧茔。
璡，瓛之弟也。
十一月，魏高祖将亲祀七庙，命有司具仪法，依古制备牲牢、器服及乐章。
自是四时常祀皆举之。
南朝〕齐世祖武皇帝永明元年（癸亥公元483年）。
春，正月，辛亥，上祀南郊，大赦，改元。
诏以边境宁晏，治民之官，普复田秩。
以太尉豫章王嶷领太子太傅。
嶷不参朝务，而常密献谋画，上多从之。
壬戌，立皇弟锐为南平王，铿为宜都王，皇子子明为武昌王，子罕为南海王。
二月，辛巳，以征虏将军杨炅为沙州刺史、阴平王。
辛丑，以宕昌王梁弥机为河、凉二州刺史，邓至王像舒为西凉州刺史。
夏，四月，壬午，昭：袁粲、刘秉、沈攸之，虽末节不终，而始诚可灵。
皆命以礼改葬。
司空咨议荀伯玉，素为太祖所亲厚，叹曰：太子所为，官终不知，岂得畏死，蔽官耳目。
我不启闻，谁当启者。
因太子拜陵，密以启太祖。
太祖怒，命检校东宫。
骁骑将军陈胤叔，先亦白景真及太子得失，而语太子皆云伯玉以闻”。
太子由是深怨伯玉。
豫州刺史垣崇祖不亲附太子，会崇祖破魏兵，太祖召还朝，与之密谋。
上即位，崇祖累迁五兵尚书，伯玉累迁散骑常侍。
闰月，癸丑，魏主后宫平凉林氏生子恂，大赦。
文明太后以恂当为太子，赐林氏死，自抚养恂。
五月，戊寅朔，魏主如武州山石窟佛寺。
车骑将军张敬儿好信梦。
初为南阳太守，其妻尚氏梦一手热如火；及为雍州，梦一胛热；为开府，梦半身热。
敬儿女为征北咨议参军谢超宗子妇，超宗谓丹阳尹李安民曰：往年杀韩信，今年杀彭越。
秋，七月，丁丑，魏主及太后如神渊池。
甲申，如方山。
魏使假员外散骑常侍顿丘李彪来聘。
初，王弘与兄弟集会，任子孙戏適。
八月，庚申，骁骑将军王洪范自柔然还，经塗三万余里。
十二月，乙巳朔，日有食之。
癸丑，魏始禁同姓为婚。
王俭进号卫将军，参掌选事。
是岁，省巴州。
魏秦州刺史于洛侯，性残酷，刑人必断腕，拔舌，分悬四体。
合州惊骇，州民王元寿等一时俱反。
有司劾奏之，魏主遣使至州，於洛侯常刑人处宣告吏民，然后斩之。
齐州刺史韩麒麟，为政尚宽，从事刘普庆说麒麟曰：公杖节方夏，而无所诛斩，何以示威。
麒麟曰：刑罚所以止恶，仁者不得已而用之。
今民不犯法，又何诛乎。
若必断斩然后可以立威，当以卿应之。
普庆惭惧而起。
南朝〕齐世祖武皇帝永明二年（甲子公元484年）。
春，正月，乙亥，以后将军柳世隆为尚书右仆射；竟陵王子良为护军将军兼司徒，领兵置佐，镇西州。
记室参军范云、萧琛、乐安任昉、法曹参军王融、卫军东阁祭酒萧衍、镇西功曹谢朓、步兵校尉沈约、扬州秀才吴郡陆倕，并以文学，尤见亲待，号曰八友。
法曹参军柳恽、太学博士王僧孺、南徐州秀才济阳江革、尚书殿中郎范缜、会稽孔休源亦预焉。
范缜盛称无佛。
子良曰：君不信因果，何得有富贵、贫贱。
缜曰：人生如树花同发，随风而散：或拂帘幌坠茵席之上，或关篱墙落粪溷之中。
坠茵席者，殿下是也；落粪溷者，下官是也。
贵贱虽复殊途，因果竟在何处。
子良无以难。
缜又著《神灭论》，以为：形者神之质，神者形之用也。
神之于形，犹利之于刀；未闻刀没而利存，岂容形亡而神在哉。
此论出，朝野喧哗，难之，终不能屈。
太原王琰著论讥缜曰：呜呼范子。
曾不知其先祖神灵所在。
欲以杜缜后对。
缜对曰：呜呼王子。
知其先祖神灵所在，而不能杀身以从之。
子良使王融谓之曰：以卿才美，何患不至中书郎；而故乖剌为此论，甚可惜也。
宜急毁弃之。
缜大笑曰：使范缜卖论取官，已至令、仆矣，何但中书郎邪。
壬寅，以柳世隆为尚书左仆射，丹阳尹李安民为右仆射，王俭领丹阳尹。
五月，甲申，魏遣员外散骑常侍李彪等来聘。
六月，壬寅朔，中书舍人吴兴茹法亮封望蔡男。
秋，七月，甲申，立皇子子伦为巴陵王。
乙未，魏主如武州山石窟寺。
秦、益二州刺史恒农李洪之以外戚贵显，为治贪暴，班禄之后，洪之首以赃败。
闾又上表，以为：北狄悍愚，同于禽兽。
冬，十月，丁巳，以南徐州刺史长沙王晃为中书监。
高丽王琏遣使入贡于魏，亦入贡于齐。
时高丽方强，魏置诸国使邸，齐使第一，高丽次之。
晋氏以来，益州刺史皆以名将为之。
十一月，丁亥，帝始以始兴王鉴为督益、宁诸军事、益州刺史，征显达为中护军。
乙未，魏员外散骑常侍李彪等来聘。
是岁，诏增豫章王嶷封邑为四千户。
交州刺史李叔献既受命，而断割外国贡献；上欲讨之。
南朝〕齐世祖武皇帝永明三年（乙丑公元485年）。
春，正月，丙辰，以大司农刘楷为交州刺史，发南康、庐陵、始兴兵以讨叔献。
叔献耳之，遣使乞更申数年，献十二队纯银兜鍪及孔雀毦；上不许。
叔献惧为楷所袭，间道自湘川还朝。
魏冯太后作《皇诰》十八篇，癸未，大飨群臣于太华殿，班《皇诰》。
辛卯，上祀南郊，大赦。
二月，己亥，魏制皇子皇孙有封爵者，岁禄各有差。
辛丑，上祭北郊。
三月，丙申，魏封皇弟禧为咸阳王，干为河南王，羽为广陵王，雍为颍川王，勰为始平王，详为北海王。
初，宋太宗置总明观以集学士，亦谓之东观。
上以国学既立，五月，乙未，省总明观。
时王俭领国子祭酒，诏于俭宅开学士馆，以总明四部书充之。
又诏俭以家为府。
俭常谓人曰：江左风流宰相，唯有谢安。
六月，庚戌，魏进河南王度易侯为车骑将军，遣给事中吴兴丘冠先使河南，并送柔然使。
辛亥，魏主如方山。
丁巳，还宫。
秋，七月，癸未，魏遣使拜宕昌王梁弥机兄子弥承为宕昌王。
初，弥机死，子弥博立，为吐谷浑所逼，奔仇池。
仇池镇将穆亮以弥机事魏素厚，矜其灭亡；弥博凶悖，所部恶之；弥承为众所附，表请纳之。
诏许之。
亮帅骑三万军于龙鹄，击走吐谷浑，立弥承而还。
亮，崇之曾孙也。
辛酉，魏魏郡王陈建卒。
魏员外散骑常侍李彪等来聘。
十二月，乙卯，魏以侍中淮南王佗为司徒。
文度与茹法亮、吕文显皆以奸谄有宠于上。
文度为外监，专制兵权，领军守虚位而已。
法亮为中书通事舍人，权势尤盛。
王俭常曰：我虽有大位，权寄岂及茹公邪。
是岁，柔然部真可汗卒，子豆仑立，号伏名敦可汗，改元太平。
南朝〕齐世祖武皇帝永明四年（丙寅公元486年）。
春，正月，癸亥朔，魏高祖朝会，始服袞冕。
壬午，柔然寇魏边。
唐㝢之攻陷钱唐，吴郡诸县令多弃城走。
闰月，癸巳，立皇子子贞为邵陵王，皇孙昭文为临汝公。
氐王杨后起卒。
丁未，诏以白水太守杨集始为北秦州刺史、武都王。
集始，文弘之子也。
后起弟后明为白水太守。
魏亦以集始为武都王。
集始入朝于魏，魏以为南秦州刺史。
辛亥，帝耕籍田。
二月，己未，立皇弟銶为晋熙王，铉为河东王。
三月，丙申，柔然遣使者牟提如魏。
夏，四月，辛酉朔，魏始制五等公服；甲子，初以法服、御辇祀西郊。
癸酉，魏主如灵泉池。
戊寅，还宫。
秋，七月，戊戌，魏主如方山。
八月，乙亥，魏给尚书五等爵已上朱衣、玉佩、大小组绶。
九月，辛卯，魏作明堂、辟雍。
冬，十一月，魏议定民官依户给俸。
十二月，柔然寇魏边。
是岁，魏改中书学曰国子学。
分置州郡，凡三十八州，二十五在河南，十三在河北。
南朝〕齐世祖武皇帝永明五年（丁卯公元487年）。
春，正月，丁亥朔，魏主诏定乐章，非雅者除之。
天生又引魏兵寇舞阴，舞阴戍主殷公愍拒击破之，杀其副张麒麟，天生被创退走。
夏，五月，壬辰，魏主如灵泉池。
癸巳，魏南平王浑卒。
甲午，魏主还平城。
诏复七庙子孙及外戚缌麻服已上，赋役无所与。
魏南部尚书公孙邃、上谷公张儵帅众与桓天生复寇舞阴，殷公愍击破之；天生还窜荒中。
柔然伏名敦可汗残暴，其臣侯医垔石洛候数谏止之，且劝其与魏和亲。
伏名敦怒，族诛之，由是部众离心。
八月，柔然寇魏边，魏以尚书陆睿为都督，击柔然，大破之。
睿，丽之子也。
初，高车阿伏至罗有部落十余万，役属柔然。
阿伏至罗怒，与从弟穷奇帅部落西走，至前部西北，自立为王。
九月，辛未，魏诏罢起部无益之作，出宫人不执机杼者。
冬，十月，丁未，又诏罢尚方锦绣、绫罗之工；四民欲造，任之无禁。
是时，魏久无事，府藏盈积。
诏尽出御府衣服珍宝、太官杂器、太仆乘具、内库弓矢刀钤十分之八，外府衣物、缯布、丝纩非供国用者，以其太半班赉百司，下至工、商、皁隶，逮于六镇边戍，畿内鳏、寡、孤、独、贫、癃，皆有差。
魏秘书令高祐、丞李彪奏请改《国书》编年为纪、传、表、志，魏主从之。
祐，允之从祖弟也。
十二月，诏彪与著作朗崔光改修《国书》。
光，道固之从孙也。
祐出为西兖州刺史，镇滑台。
以郡国虽有学，县、党亦宜有之，乃命县立讲学，党立小学。
南朝〕齐世祖武皇帝永明六年（戊辰公元488年）。
春，正月，乙未，魏诏：犯死刑者，父母、祖父母年老，更无成人子孙，旁无期亲者，具状以闻。
初，皇子右卫将军子响出继豫章王嶷；嶷后有子，表留为世子。
夏，四月，桓天生复引魏兵出据隔城，诏游击将军下邳曹虎督诸军讨之。
辅国将军朱公恩将兵蹹伏，遇天生游军，与战，破之，遂进围隔城。
天生引魏兵步骑万余人来战，虎奋击，大破之，俘斩二千余人。
明日，攻拔隔城，斩其襄城太守帛乌祝，复俘斩二千余人。
天生弃平氏城走。
甲子，魏大赦。
魏筑城于醴阳，陈显达攻拔之，进攻沘阳。
城中将士皆欲出战，镇将韦珍曰：彼初至气锐，未可与争，且共坚守，待其力攻疲弊，然后击之。
乃凭城拒战，旬有二日，珍夜开门掩击，显达还。
五月，甲午，以宕昌王梁弥承为河、凉二州刺史。
九月，壬寅，上如琅邪城讲武。
癸卯，魏淮南靖王佗卒。
魏主方享宗庙，始荐，闻之，为废祭，临视哀恸。
冬，十月，庚申，立冬，初临太极殿读时令。
闰月，辛酉，以尚书仆射王奂为领军将军。
十二月，柔然伊吾戍主高羔子帅众三千以城附魏。
上以中外谷帛至贱，用尚书右丞江夏李珪之议，出上库钱五千万及出诸州钱，皆令籴买。
西陵戍主杜元懿建言：吴兴无秋，会稽丰登，商旅往来，倍多常岁。
魏主访群臣以安民之术。
秘书丞李彪上封事，以为：。
又，宜于河表七州人中，擢其门才，引令赴阙，依中州官比，随能序之。
一可以广圣朝均新旧之义，一可以怀江、汉归有道之情。
魏遣兵击百济，为百济所败。
南朝〕齐世祖武皇帝永明七年（己巳公元489年）。
春，正月，辛亥，上祀南郊，大赦。
魏主祀南郊，始备大驾。
壬戌，临川献王映卒。
上为太子，晏为中庶子。
三月，甲寅，立皇子子岳为临贺王，子峻为广汉王，子琳为宣城王，子珉为义安王。
五月，乙巳，俭卒。
王晏既领选，权行台阁，与俭颇不平。
礼官欲依王导，谥俭为文献。
晏启上曰：导乃得此谥；但宋氏以来，不加异姓。
出，谓亲人曰：平头宪’事已行矣。
王俭谓人曰：徐孝嗣将来必为宰相。
俭卒，孝嗣时为吴兴太守，征为五兵尚书。
庚戌，魏主祭方泽。
上欲用领军王奂为尚书令，以问王晏。
晏与奂不相能，对曰：柳世隆有勋望，恐不宜在奂后。
甲子，以尚书左仆射柳世隆为尚书令，王奂为左仆射。
六月，丁亥，上如琅邪城。
魏怀朔镇将汝阴灵王天赐，长安镇都大将、雍州刺史南安惠王桢，皆坐脏当死。
群臣皆言：二王，景穆皇帝之子，宜蒙矜恕。
秋，七月，丙寅，魏主如灵泉池。
魏主使群臣议，久与齐绝，今欲通使，何如。
尚书游明根曰：朝廷不遣使者，又筑醴阳深入彼境，皆直在萧赜。
不复追使，不亦可乎。
魏主从之。
八月，乙亥，遣兼员外散骑常侍邢产等来聘。
九月，魏出宫人以赐北镇人贫无妻者。
冬，十一月，己未，魏安丰匡王猛卒。
十二月，丙子，魏河东王苟颓卒。
平南参军颜幼明等聘于魏。
魏以尚书令尉元为司徒，左仆射穆亮为司空。
太子詹事张绪领扬州中正，长沙王晃属用吴兴闻人邕为州议曹，绪不许。
晃使书佐固请，绪正色曰：此是身家州乡，殿下何得见逼。
侍中江斅为都官尚书。
柔然别帅叱吕勤帅众降魏。
南朝〕齐世祖武皇帝永明八年（庚午公元490年）。
春，正月，诏放隔城俘二千余人还魏。
乙丑，魏主如方山；二月，辛未，如灵泉；壬申，还宫。
甲午，魏遣兼员外散骑常侍邢产等来聘。
五月，己酉，库莫奚寇魏边，安州都将楼龙儿击走之。
秋，七月，辛丑，以会稽太守安陆侯缅为雍州刺史。
癸卯，大赦。
丙午，魏主如方山；丙辰，遂如灵泉池；八月，丙寅朔，还宫。
河南王度易侯卒；乙酉，以其世子伏连筹为秦、河二州刺史，〔《考异》曰︰《齐书》作世子休留成”，今从《魏书》。
遣振武将军丘冠先拜授，且吊之。
伏连筹逼冠先使拜，冠先不从，伏连筹推冠先坠崖而死。
上厚赐其子雄；敕以丧委绝域，不可复寻，仕进无嫌。
谐之等至江津，筑城燕尾洲。
子响临死，启上曰：臣罪逾山海，分甘斧钺。
敕遣谐之等至，竟无宣旨，便建旗入津，对城南岸筑城守。
臣累遣书信呼法亮，乞白服相见；法亮终不肯。
群小惧怖，遂致攻战，此臣之罪也。
臣此月二十五日，束身投军，希还天阙，停宅一月，臣自取尽，可使齐代无杀子之讥，臣免逆父之谤。
既不遂心，今便命尽。
临启哽塞，知复何陈。
有司奏绝子响属籍，削爵土，易姓蛸氏；诸所连坐，别下考论。
久之，上游华林园，见一猿透掷悲鸣，问左右，曰：猿子前日坠崖死。
上思子响，因呜咽流涕。
茹法亮颇为上所责怒，萧顺之惭惧，发疾而卒。
豫章王嶷表请收葬子响；不许，贬为鱼复侯。
又有宦者谮帝于太后，太后杖帝数十；帝默然受之，不自申理；及太后殂，亦不复追问。
十二月，己卯，立皇子子建为湘东王。
建元末，奉朝请孔觊上言，以为：食货相通，理势自然。
铸钱之弊，在轻重屡变。
是岁，益州行事刘悛上言：蒙山下有严道铜山，旧铸钱处，可以经略。
上从之，遣使入蜀铸钱。
顷之，以功费多而止。
长沙威王晃卒。
吏部尚书王晏陈疾自解，上欲以古昌侯鸾代晏领先，手敕问之。
晏启曰：鸾清干有余；然不谙百氏，恐不可居此职。
上乃止。
以百济王牟大为镇东大将军、百济王。
南朝〕齐世祖武皇帝永明九年（辛未公元491年）。
春，正月，辛丑，上祀南郊。
丁卯，魏主始听政于皇信东室。
诏太庙四时之祭：荐宣皇帝，起面饼、鸭𦞦；孝皇后，笋、鸭卵；高皇帝，肉脍、菹羹；昭皇后，茗、粣、炙鱼：皆所嗜也。
上梦太祖谓己：宋氏诸帝常在太庙从我求食，可别为吾致祠。
乃命豫章王妃庾氏四时祠二帝、二后于清溪故宅。
牲牢、服章，皆用家人礼。
初，魏主召吐谷浑王伏连筹入朝，伏连筹辞疾不至，辄修洮阳、泥和二城，置戍兵焉。
二月，乙亥，魏枹罕镇将长孙百年请击二戍，魏主许之。
始兴简王鉴卒。
三月，甲辰，魏主谒永固陵。
夏，四月，癸亥朔，设荐于太和庙。
魏主始进蔬食，追感哀哭，终日不饭；侍中冯诞等谏，经宿乃饭。
甲子，罢朝夕哭。
乙丑，复谒永固陵。
魏自正月不雨，至于癸酉，有司请祈百神，帝曰：成汤遭旱，以至诚致雨，固不在曲祷山川。
今普天丧恃，幽显同哀，何宜四气未周，遽行祀事。
唯当责躬以待天遣。
甲戌，魏员外散骑常侍李彪等来聘，为之置燕设乐。
己卯，魏作明堂，改营太庙。
乙卯，魏长孙百年攻洮阳、泥和二戍，克之，俘三千余人。
丙辰，魏初造五辂。
六月，甲戌，以尚书左仆射王奂为雍州刺史。
丁未，魏济阴王郁以贪残赐死。
秋，闰七月，乙丑，魏主谒永固陵。
尚书游明根等从郑，中书监高闾等从王。
冬，十月，魏明堂、太庙成。
乙亥，魏大定官品。
戊戌，考诸牧守。
魏假通直散骑常侍李彪等来聘。
十二月，壬辰，魏迁社于内城之西。
魏以安定王休为太傅，刘郡王简为太保。
乙酉，魏主始迎春于东郊。
自是四时迎气皆亲之。
初，魏世祖克统万及姑臧，获雅乐器服工人，并存之。
其后累朝无留意者，乐工浸尽，音制多亡。
高祖始命有司访民间晓音律者，议定雅乐，当时无能知者。
然金、石、羽旄之饰，稍壮丽于往时矣。
辛亥，诏简置乐官，使修其职，又命中书监高闾参定。
初，晋张斐、杜预共注《律》三十卷，自泰始以来用之。
七年，尚书删定郎王植集定二注，表奏之。
初，林邑王范阳迈，世相承袭，夷人范当根纯攻夺其国，遣使献金簟等物。
魏冀州刺史咸阳王禧入朝。
有司奏：冀州民三千人称禧清明有惠政，请世胙冀州。
魏主诏曰：利建虽古，未必今宜；经野由君，理非下情。
以禧为司州牧、都督司、豫等六州诸军事。
初，魏文明太后宠任宦者略阳苻承祖，官至侍中，知都曹事，赐以不死之诏。
南朝〕齐世祖武皇帝永明十年（壬申公元492年）。
春，正月，戊午朔，魏主朝飨群臣于太华殿，悬而不乐。
散骑常侍庾荜等聘于魏，魏主使侍郎成淹引荜等于馆南，瞻望行礼。
辛酉，魏始以太祖配南郊。
甲子，魏罢租课。
以竟陵王子良领尚书令。
辛卯，魏罢寒食飨。
甲午，魏主始朝日于东郊。
自是朝日、夕月皆亲之。
魏旧制，气岁祀天于西郊，魏主与公卿从二千余骑，戎服绕坛，谓之蹹坛。
明日，复戎服登坛致祀，已又绕坛，谓之绕天。
三月，癸酉，诏尽省之。
辛巳，魏以高丽五云为督辽海渚军事、辽松公、高句丽王，诏云遣其世子入朝。
云辞以疾，遣其从叔升于随使者诣平城。
夏，四月，丁亥朔，魏班新律令，大赦。
辛丑，豫章文献王嶷卒，赠假黄钺、都督中外诸军事、丞相，丧礼皆如汉东平献王故事。
嶷性仁谨廉俭，不以财贿为事。
斋库失火，烧荆州还资，评直三千余万，主局各杖数十而已。
疾笃，遗令诸子曰：才有优劣，位有通塞，运有贫富，此自然之理，无足以相陵侮也。
上哀痛特甚，久之，语及嶷，犹歔欷流涕。
嶷卒之日，第库无见钱，上敕月给嶷第钱百万；终上之世乃省。
五月，己巳，以竟陵王子良为扬州刺史。
魏文明太后之丧，使人告于吐谷浑。
秋，七月，庚申，吐谷浑遣其世子贺虏头入朝于魏。
诏以伏连筹为都督西垂诸军事、西海公、吐谷浑王，遣兼员外散骑常侍张礼使于吐谷浑。
甲戌，魏遣兼员外散骑常侍广平宋弁等来聘。
八月，乙未，魏以怀朔镇将阳平王颐、镇北大将军陆睿皆为都督，督十二将，步骑十万，分为三道以击柔然：中道出黑山，东道趣士卢河，西道趣侯延河。
初，柔然伏名敦可汗与其叔父那盖，分道击高车阿伏至罗，伏名敦屡败，那盖屡胜。
国人以那盖为得天助，乃杀伏名敦而立那盖，号候其伏代库者可汗，改元大安。
魏主亲养三老、五更于明堂。
己酉，诏以元为三老，明根为五更。
武兴氐王杨集始寇汉中，至白马。
梁州刺史阴智伯遣军主桓卢奴、阴冲昌等击破之，俘斩数千人。
集始走还武兴，请降于魏；辛巳，入朝于魏。
魏以集始为南秦州刺史、汉中郡侯、武兴王。
冬，十月，甲午，上殷祭太庙。
庚戌，魏以安定王休为大司马，特进冯诞为司徒。
诞，熙之子也。
魏太极殿成。
十二月，司徒参军萧琛、范云聘于魏。
上使太子家令沈约撰《宋书》，疑立《袁粲传》，审之于上。
上曰：袁粲自是宋室忠臣。
约又多载宋世祖、太宗诸鄙渎事。
上曰：孝武事迹，不容顿尔。
我昔经事明帝，卿可思讳恶之义。
于是多所删除。
是岁，林邑王范阳迈之孙诸农，帅种人攻范当根纯，复得其国。
诏以诸农为都督缘海诸军事、林邑王。
魏南阳公郑羲与李冲婚姻，冲引为中书令。
南朝〕齐世祖武皇帝永明十一年（癸酉公元493年）。
春，正月，以骠骑大将军王敬则为司空，镇军大将军陈显达为江州刺史。
显达自以门寒位重，每迁官，常有愧惧之色，戒其子勿以富贵陵人；而诸子多事豪侈，显达闻之，不悦。
子休尚为郢府主簿，过九江。
显达曰：麈尾蝇拂是王、谢家物，汝不须捉此。
即取于前烧之。
魏遣员外散骑侍郎邢峦等来聘。
峦，颖之孙也。
丙子，文惠太子长懋卒。
太子风韵甚和，上晚年好游宴，尚书曹事分送太子省之，由是威加内外。
太子素恶西昌侯鸾，尝谓子良曰：我意中殊不喜此人，不解其故，当由其福薄故也。
子良为之救解。
及鸾得政，太子子孙无遗焉。
二月，魏主始耕藉田于平城南。
奂子彪，素凶险，奂不能制。
长史殷睿，奂之婿也。
谓奂曰：曹、吕来，既不见真敕，恐为奸变，正宜录取，驰启闻耳。
奂纳之。
彪辄发州兵千余人，开库配甲仗，出南堂，陈兵，闭门拒守。
奂门生郑羽叩头启奂，乞出城迎台使，奂曰：我不作贼，欲先遣启自申；正恐曹、吕辈小人相陵藉，故且闭门自守耳。
彪遂出，与虎军战，兵败，走归。
三月，乙亥，司马黄瑶起、宁蛮长史河东裴叔业于城内起兵，攻奂，斩之，执彪及弟爽、弼、殷睿，皆伏诛。
彪兄融、琛死于建康，琛弟秘书丞肃独得脱，奔魏。
夏，四月，甲午，立南郡王昭业为皇太孙，东宫文武悉改为太孙官属，以太子妃琅邪王氏为皇太孙太妃，南郡王妃何氏为皇太孙妃。
光城蛮帅征虏将军田益宗帅部落四千余户叛，降于魏。
五月，壬戌，魏主宴四庙子孙于宣文堂，亲与之齿，用家人礼。
甲子，魏主临朝堂，引公卿以下决疑政，录囚徒。
帝谓司空穆亮曰：自今朝廷政事，日中以前，卿等先自论议；日中以后，朕与卿等共决之。
丙子，以宜都王铿为南豫州刺史。
先是庐陵王子卿为南豫州刺史，之镇，道中戏部伍为水军；上闻之，大怒，杀其典签，以铿代之。
子卿还第，上终身不与相见。
襄阳蛮首雷婆思等帅户千余求内徙于魏，魏人处之沔北。
建康僧法智与徐州民周盘龙等作乱，夜，攻徐州城，入之；刺史王玄邈讨诛之。
秋，七月，癸丑，魏立皇子恂为太子。
戊午，魏中外戒严，发露布及移书，称当南伐。
诏发扬、徐州民丁，广设召募以备之。
中书郎王融，自恃人地，三十内望为公辅。
尝夜直省中，抚案叹曰：为尔寂寂，邓禹笑人。
行逢朱雀桁开，喧湫不得进，捶车壁叹曰：车前无八驺，何得称丈夫。
竟陵王子良爱其文学，特亲厚之。
融见上有北伐之志，数上书奖劝，因大习骑射。
及魏将入寇，子良于东府募兵，版融宁朔将军，使典其事。
融倾意招纳，得江西伧楚数百人，并有干用。
世祖留心政事，务总大体，严明有断，郡县久于其职，长吏犯法，封刃行诛。
故永明之世，百姓丰乐，贼盗屏息。
然颇好游宴，华靡之事，常言恨之，未能顿遣。
帝少养于子良妃袁氏，慈爱甚著。
及王融有谋，遂深忌子良。
大行出太极殿，子良居中书省，帝使虎贲中郎将潘敞领二百人仗屯太极殿西阶以防之。
既成服，诸王皆出，子良乞停至山陵，不许。
壬午，称遗诏，以武陵王晔为卫将军，与征南大将军陈显达并开府仪同三司；尚书左仆射、西昌侯鸾为尚书令；太孙詹事沈文季为护军。
先是，蠲原之诏，多无事实，督责如故。
是时西昌侯鸾知政，恩信两行，众皆悦之。
魏山阳景桓公尉元卒。
魏主使录尚书事广陵王羽持节安抚六镇，发其突骑。
初，融欲与东海徐勉相识，每托人召之。
勉谓人曰：王君名高望促，难可轻𧝬衣裾。
俄而融及祸。
勉由是知名。
太学生会稽魏准，以才学为融所赏；融欲立子良，准鼓成其事。
太学生虞羲、丘国宾窃相谓曰：竟陵才弱，王中书无断，败在眼中矣。
及融诛，召准入舍人省诘问，惶惧而死，举体皆青，时人以为胆破。
壬寅，魏主至肆州，见道路民有跛眇者，停驾慰劳，给衣食终身。
大司马安定王休执军士为盗者三人，以徇于军，将斩之。
魏主行军遇之，命赦之，休不可，曰：陛下亲御六师，将远清江表，今始行至此，而小人已为攘盗，不斩之，何以禁奸。
帝曰：诚如卿言。
然王者之体，时有非常之泽。
三人罪虽应死，而因缘遇朕，虽违军法，可特赦之。
既而谓司徒冯诞曰：大司马执法严，诸君不可不慎。
于是军中肃然。
臣光曰：人主之于其国，譬犹一身，视远如视迩，在境如在庭。
举贤才以任百官，修政事以利百姓，则封域之内无不得其所矣。
是以先王黈纩塞耳，前旒蔽明，欲其废耳目之近用，推聪明于四远也。
彼废疾者宜养，当命有司均之于境内，今独施于道路之所遇，则所遗者多矣。
其为仁也，不亦微乎。
况赦罪人以桡有司之法，尤非人君之体也。
惜也。
孝文，魏之贤君，而犹有是乎。
九月，壬子，魏遣兼员外散骑常侍勃海高聪等来聘。
丁巳，魏主诏车驾所经，伤民秋稼者，亩给谷五斛。
辛酉，追尊文惠太子为文皇帝，庙号世宗。
世祖梓宫下渚，帝于端门内奉辞，辒辌车未出端门，亟称疾还内。
裁入阁，即于内奏胡伎，鞞铎之声，响震内外。
丙寅，葬武皇帝于景安陵，庙号世祖。
戊辰，魏主济河；庚午，至洛阳；壬申，诣故太学观《石经》。
乙亥，邓至王像舒彭遣其子旧朝于魏，且请传位于旧；魏主许之。
帝以群臣意多异同，谓卫尉卿、镇南将军于烈曰：卿意如何。
烈曰：陛下圣略渊远，非愚浅所测。
若隐心而言，乐迁之与恋旧，适中半耳。
帝曰：卿既不唱异，即是肯同，深感不言之益。
使还镇平城，曰：留台庶政，一以相委。
烈，栗磾之孙也。
冬，十月，戊寅朔，魏主如金墉城，征穆亮，使与尚书李冲、将作大匠董尔经营洛都。
壬寅，尊皇太孙太妃为皇太后；立妃为皇后。
癸卯，魏主如邺城。
王肃见魏主于邺，陈伐齐之策。
魏主与之言，不觉促席移晷。
自是器遇日隆，亲旧贵臣莫能间也。
魏主或屏左右与肃语，至夜分不罢，自谓君臣相得之晚。
寻除辅国将军、大将军长史。
时魏主方议兴礼乐，变华风，凡威仪文物，多肃所定。
乙巳，魏主遣安定王休帅从官迎家于平城。
辛亥，封皇弟昭文为新安王，昭秀为临海王，昭粲为永嘉王。
魏主筑宫于邺西，十一月，癸亥，徙居之。
御史中丞江淹劾奏前益州刺史刘悛、梁州刺史阴智伯赃货巨万，皆抵罪。
及郁林王即位，悛所献减少。
南朝〕齐高宗明皇帝建武元年（甲戌公元494年）。
春，正月，丁未，改元隆昌；大赦。
荆州刺史、随王子隆，性温和，有文才；鸾欲征之，恐其不从。
衍曰：随王虽有美名，其实庸劣。
辛亥，郁林王祀南郊；戊午，拜崇安陵。
帝宠幸中书舍人綦毌珍之、朱隆之、直閤将军曹道刚、周奉叔、宦者徐龙驹等。
帝自山陵之后，即与左右微服游走市里，好于世宗崇安陵隧中掷涂、赌跳，作诸鄙戏，极意赏赐左右，动至百数十万。
每见钱，曰：我昔思汝一枚不得，今日得用汝未。
世祖聚钱上库五亿万，斋库亦出三亿万，金银布帛不可胜计；郁林王即位未期岁，所用垂尽。
入主衣库，令何后及宠姬以诸宝器相投击破碎之，用为笑乐。
蒸于世祖幸姬霍氏，更其姓曰徐。
朝事大小，皆决于西昌侯鸾。
鸾数谏争，帝多不从；心忌鸾，欲除之。
以尚书右仆射鄱阳王锵为世祖所厚，私谓锵曰：公闻鸾于法身如何。
锵素和谨，对曰：臣鸾于宗戚最长，且受寄先帝；臣等皆年少，朝廷所损，唯鸾一人，愿陛下无以为虑。
帝退，谓徐龙驹曰：我欲与公共计取鸾，公既不同，我不能独办，且复小听。
西昌侯鸾遣坦之入奏诛珉，何后流涕覆面曰：杨郎好年少，无罪，何可枉杀。
中书侍郎韩显宗上书陈四事：其一以为：窃闻舆驾今夏不巡三齐，当幸中山。
且六军涉暑，恐生疠疫。
其二以为：洛阳宫殿故基，皆魏明帝所造，前世已讥其奢。
显宗又上言，以为：州郡贡察，徒有秀、孝之名，而无秀、孝之实；朝廷但检其门望，不复弹坐。
又，刑罚之要，在于明当，不在于重。
苟不失有罪，虽捶挞之薄，人莫敢犯；若容可侥幸，虽参夷之严，不足惩禁。
今内外之官，欲邀当时之名，争以深酷为无私，迭相敦厉，遂成风俗。
陛下居九重之内，视人如赤子；百司分万务之任，遇下如仇雠。
是则尧、舜止一人，而桀、纣以千百；和气不至，盖由于此。
谓宜敕示百僚，以惠元元之命。
又，昔周居洛邑，犹存宗周；汉迁东都，京兆置尹。
案《春秋》之义，有宗庙曰都，无曰邑。
况代京，宗庙山陵所托，王业所基，其为神乡福地，实亦远矣，今便同之郡国，臣窃不安。
谓宜建畿置尹，一如故事，崇本重旧，光示万叶。
又，古者四民异居，欲其业专志定也。
太祖道武皇帝创基拨乱，日不暇给，然犹分别士庶，不令杂居，工伎屠沽，各有攸处；但不设科禁，久而混殽。
今闻洛邑居民之制，专以官位相从，不分族类。
夫官位无常，朝荣夕悴，则是衣冠、皁隶不日同处矣。
借使一里之内，或调习歌舞，或讲肄诗书，纵群儿随其所之，则必不弃歌舞而从诗书矣。
然则使工伎之家习士人风礼，百年难成；士人之子效工伎容态，一朝而就。
是以仲尼称里仁之美，孟母勤三徙之训。
此乃风俗之原，不可不察。
朝廷每选人士，校其一婚一宦以为升降，何其密也。
至于度地居民，则清浊连甍，何其略也。
今因迁徙之初，皆是公地，分别工伎，在于一言，有何可疑，而阙盛美。
又，南人昔有淮北之地，自比中华，侨置郡县。
又，君人者以天下为家，不可有所私。
仓库之储，以供军国之用，自非有功德者不当加赐。
二月，乙丑，魏主如河阴，规方泽。
辛卯，帝祀明堂。
司徒参军刘斅等聘于魏。
丙申，魏徙河南王干为赵郡王，颍川王雍为高阳王。
壬寅，魏主北巡；癸卯，济河；三月，壬申，至平城。
燕州刺史穆罴曰：今四方未定，未宜迁都。
今代在恒山之北，九州之外，非帝王之都也。
夏，四月，庚辰，魏罢西郊祭天。
辛巳，武陵昭王晔卒。
戊子，竟陵文宣王子良以忧卒。
帝常忧子良为变，闻其卒，甚喜。
臣光曰：孔子称鄙夫不可与事君，未得之，患得之；既得之，患失之。
苟患失之，无所不至。
王融乘危徼幸，谋易嗣君。
子良当时贤王，虽素以忠慎自居，不免忧死。
迹其所以然，正由融速求富贵而已。
轻躁之士，乌可近哉。
己亥，魏罢五月五日、七月七日飨祖考。
魏录尚书事广陵王羽奏：令文：每岁终，州镇列属官治状，及再考，则行黜陟。
去十五年京官尽经考为三等，今已三载。
臣辄准外考，以定京官治行。
魏主曰：考绩事重，应关朕听，不可轻发；且俟至秋。
闰月，丁卯，镇军将军鸾即本号，开府仪同三司。
戊辰，以新安王昭文为扬州刺史。
五月，申戌朔，日有食之。
六月，己巳，魏遣兼员外散骑常侍卢昶、兼员外散骑侍郎王清石为聘。
秋，七月，乙亥，魏以宋王刘昶为使持节、都督吴、越、楚诸军事、大将军，镇彭城。
魏主亲饯之。
以王肃为昶府长史。
昶至镇，不能抚接义故，卒无成功。
壬午，魏安定靖王休卒。
壬戌，魏主北巡。
西昌侯鸾既诛徐龙驹、周奉叔，而尼媪外入者，颇传异语。
中书令何胤，以后之从叔，为帝所亲，使直殿省。
帝与胤谋诛鸾，令胤受事；胤不敢当，依违谏说，帝意复止。
乃谋出鸾于西州，中敕用事，不复关咨于鸾。
是时，萧谌、萧坦之握兵权，左仆射王晏总尚书事。
谌密召诸王典签，约语之，不许诸王外接人物。
谌亲要日久，众皆惮而从之。
鸾以其谋告王晏，晏闻之，响应；又告丹阳尹徐孝嗣，孝嗣亦从之。
骠骑录事南阳乐豫谓孝嗣曰：外传籍籍，似有伊、周之事。
君蒙武帝殊常之恩，荷托附之重，恐不得同人此举。
人笑褚公，至今齿冷。
孝嗣心然之，而不能从。
帝谓萧坦之曰：人言镇军与王晏、萧谌欲共废我，似非虚传。
时始兴内史萧季敞、南阳太守萧颖基皆内迁，谌欲待二人至，藉其势力以举事。
鸾虑事变，以告坦之，坦之驰谓谌曰：废天子，古来大事。
壬辰，鸾使萧谌先入宫，遇曹道刚及中书舍人朱隆之，皆杀之。
王晏、徐孝嗣、萧坦之、陈显达、王广之、沈文季皆随其后。
悰，啸父之孙也。
丁酉，新安王即皇帝位，时年十五。
以西昌侯鸾为骠骑大将军、录尚书事、扬州刺史、宣城郡公。
大赦，改元延兴。
辛丑，魏主至朔州。
以始安王遥光为南郡太守，不之官。
遥光，鸾之兄子也。
鸾有异志，遥光赞成之，凡大诛赏，无不预谋。
戊申，以中书郎萧遥欣为兖州刺史。
遥欣，遥光之弟也。
鸾欲树置亲党，故用之。
癸丑，魏主如怀朔镇；己未，如武川镇；辛酉，如抚宜镇；甲子，如柔玄镇；乙丑，南还；辛未，至平城。
九月，壬申朔，魏诏曰：三载考绩，三考黜陟；可黜者不足为迟，可进者大成赊缓。
朕今三载一考，即行黜陟，欲令愚滞无妨于贤者，才能不拥于下位。
各令当曹考其优劣为三等，其上下二等仍分为三。
六品已下，尚书重问；五品已上，朕将亲与公卿论其善恶，上上者迁之，下下者黜之，中者守其本任。
朕修百官，兴礼乐，其志固欲移风易俗。
朕为天子，何必居中原。
郁林王之废也，鄱阳王锵初不知谋。
制局监谢粲说锵及随王子隆曰：二王但乘油壁车入宫，出天子置朝堂，夹辅号令；粲等闭城门、上仗，谁敢不同。
江州刺史晋安王子懋闻鄱阳、随王死，欲起兵，谓防閤吴郡陆超之曰：事成则宗庙获安，不成犹为义鬼。
瑶之驰告宣城公鸾；乙亥，假鸾黄钺，内外纂严，遣中护军王玄邈讨子懋，又遣军主裴叔业与于瑶之先袭寻阳，声云为郢府司马。
子懋知之，遣三百人守湓城。
叔业溯流直上，至夜，回袭湓城；城局参军乐贲开门纳入。
子懋闻之，帅府州兵力据城自守。
子懋部曲多雍州人，皆勇跃愿奋。
子懋既不出兵攻叔业，众情稍沮。
中兵参军于琳之，瑶之兄也，说子懋重赂叔业，可以免祸。
叔业遣军主徐玄庆将四百人随琳之入州城，僚佐皆奔散。
鸾遣平西将军王广之袭南兖州刺史安陆王子敬。
广之至欧阳，遣部将济阴陈伯之先驱。
伯之因城开独入，斩子敬。
鸾又遣徐玄庆西上害诸王。
鸾以吴兴太宗孔琇之行郢州事，欲使之杀晋熙王銶。
琇之辞不许，遂不食而死。
琇之，靖之孙也。
裴叔业自寻阳仍进向湘州，欲杀湘州刺史南平王锐，防閤周伯玉大言于众曰：此非天子意。
今斩叔业，举兵匡社稷，谁敢不从。
锐典签叱左右斩之。
乙酉，杀锐；又杀郢州刺史晋熙王銶、南豫州刺史宜都王铿。
丁亥，以庐陵王子卿为司徒，桂阳王铄为中军将军、开府仪同三司。
冬，十月，丁酉，解严。
以宣城公鸾为太傅、领大将军、扬州牧、都督中外诸军事，加殊礼，进爵为王。
宣城王谋继大统，多引朝廷名士与参筹策。
侍中谢朏心不愿，乃求出为吴兴太守。
至郡，致酒数斛，遗其弟吏部尚书瀹，为书曰：可力饮此，勿豫人事。
臣光曰：臣闻衣人之衣者怀人之忧，食人之食者死人之事。
二谢兄弟，比肩贵近，安享荣禄，危不预知；为臣如此，可谓忠乎。
王胛上有赤志，骠骑咨议参军考城江祐劝王出以示人。
戊戈，杀桂阳王铄、衡阳王钧、江夏王锋、建安王子真、巴陵王子伦。
铄与鄱阳王锵齐名；锵好文章，铄好名理，时人称为鄱、桂。
锵死，铄不自安，至东府见宣城王，还，谓左右曰：向录公见接殷勤，流连不能已，而面有惭色，此必欲杀我。
是夕，遇害。
宣城王遣典签柯令孙杀建安王子真，子真走入床下，令孙手牵出之；叩头乞为奴，不许而死。
又遣中书舍人茹法亮杀巴陵王子伦。
子伦性英果，时为南兰陵太守，镇琅邪，城有守兵。
南海王子罕戍琅邪，欲暂游东堂，典签姜秀不许。
子罕还，泣谓母曰：儿欲移五步亦不得，与囚何异。
邵陵王子贞尝求熊白，厨人答典签不在，不敢与。
戴僧静大言曰：诸王都自应反，岂唯巴东。
癸卯，以宁朔将军萧遥欣为豫州刺史，黄门郎萧遥昌为郢州刺史，辅国将军萧诞为司州刺史。
遥昌，遥欣之弟；诞，谌之兄也。
甲辰，魏以太尉东阳王丕为太傅、录尚书事，留守平城。
度支尚书虞悰称疾不陪位。
帝以悰旧人，欲引参佐命，使王晏赍废立事示悰。
悰曰：主上圣明，公卿戮力，宁假朽老以赞惟新乎。
不敢闻命。
因恸哭。
朝议欲纠之，徐孝嗣曰：此亦古之遗直。
乃止。
帝与群臣宴会，诏功臣上酒。
王晏等兴席，谢瀹独不起，曰：陛下受命，应天顺人；王晏妄叨天功以为己力。
帝大笑，解之。
座罢，晏呼瀹共载还令省，欲相抚悦。
瀹正色曰：君巢窟在何处。
晏甚惮之。
丁卯，诏：藩牧守宰，或有荐献，事非任土，悉加禁断。
己巳，魏主如信都。
庚午，诏曰：比闻缘边之蛮，多窃掠南土，使父子乖离，室家分绝。
朕方荡壹区宇，子育万姓，若苟如此，南人岂知朝德哉。
可诏荆、郢、东荆三州，禁勒蛮民，勿有侵暴。
十一月，癸酉，以始安王遥光为扬州刺史。
丁丑，魏主如邺。
庚辰，立皇子宝义为晋安王，宝玄为江夏王，宝源为庐陵王，宝寅为建安王，宝融为随郡王，宝攸为南平王。
甲申，诏曰：邑宰禄薄，虽任土恒贡，自今悉断。
乙酉，追尊始安贞王为景皇，妃为懿后。
丙戌，以闻喜公遥欣为荆州刺史，丰城公遥昌为豫州刺史。
时上长子晋安王宝义有废疾，诸子皆弱小，故以遥光居中，遥欣镇抚上流。
戊子，立皇子宝卷为太子。
福表石济以西，河内以东，距河凡十里。
初，世祖平统万及秦、凉，以河西水草丰美，用为牧地，畜甚蕃息，马至二百余万匹，橐驼半之，牛羊无数。
及高祖置牧场于河阳，常畜戌马十万匹，每岁自河西徙牧并州，稍复南徙，欲其渐习水土，不至死伤，而河西之牧愈更蕃滋。
及正光以后，皆为寇盗所掠，无孑遗矣。
永明中，御史中丞沈渊表，百官年七十，皆令致仕，并穷困私门。
上诈称海陵恭王有疾，数遣御师瞻视，因而殒之，葬礼并依汉东海恭王故事。
魏郢州刺史韦珍，在州有声绩，魏主赐以骏马、谷帛。
珍集境内孤贫者，悉散与之，谓之曰：天子以我能绥抚卿等，故赐以谷帛，吾何敢独有之。
魏主以上废海陵王自立，谋大举入寇。
会边将言，雍州刺史下邳曹虎遣使请降于魏。
十一月，辛丑朔，魏遣行征南将军薛真度督四将向襄阳，大将军刘昶、平南将军王肃向义阳，徐州刺史拓跋衍向钟离，平南将军广平刘藻向南郑。
真度，安都从祖弟也。
以尚书仆射卢渊为安南将军，督襄阳前锋诸军。
渊辞以不习军旅，不许。
渊曰：但恐曹虎为周鲂耳。
通直散骑常侍刘芳，缵之族弟也，与给事黄门侍郎太原郭祚，皆以文学为帝所亲礼，多引与讲论及密议政事；大臣贵戚皆以为疏己，怏怏有不平之色。
魏主欲自将入寇。
癸卯，中外戒严。
戊申，诏代民迁洛者复租赋三年。
相州刺史高闾上表称：洛阳草创，曹虎既不遣质任，必非诚心，无宜轻举。
魏主不从。
帝曰：众人纷纭，莫知所从。
辛亥，发洛阳，以北海王详为尚书仆射，统留台事；李冲兼仆射，同守洛阳。
给事黄门侍郎崔休为左丞，赵郡王幹都督中外诸军事，始平王勰将宗子军宿卫左右。
魏主命卢渊攻南阳。
渊以军中乏粮，请先攻赭阳以取叶仓，魏主许之。
乃与征南大将军城阳王鸾、安南将军李佐、荆州刺史韦珍共攻赭阳。
鸾，长寿之子；佐，宝之子也。
北襄城太守成公期闭城拒守。
薛真度军于沙堨，南阳太守房伯玉、新野太守刘思忌拒之。
先是，魏主遣中书监高闾治古乐；会闾出为相州刺史，是岁，表荐著作郎韩显宗、太乐祭酒公孙崇参知钟律，帝从之。
汉高皇后元年（甲寅公元前187年）。
乃以左丞相平为右丞相，以辟阳侯审食其为左丞相，不治事，令监宫中，如郎中令。
食其故得幸于太后，公卿皆因而决事。
太后怨赵尧为赵隐王谋，乃抵尧罪。
上党守任敖尝为沛狱吏，有德于太后，乃以为御史大夫。
太后又追尊其父临泗侯吕公为宣王，兄周吕令武侯泽为悼武王，欲以王诸吕为渐。
春，正月，除三族罪、妖言令。
辛卯，封所名孝惠子山为襄城侯，朝为轵侯，武为壶关侯。
五月，丙申，赵王宫丛台灾。
秋，桃、李华。
汉高皇后二年（乙卯公元前186年）。
冬，十一月，吕肃王台薨。
春，正月，乙卯，地震；羌道、武都道山崩。
夏，五月，丙申，封楚元王子郢客为上邳侯，齐悼惠王子章为朱虚侯，令入宿卫，又以吕禄女妻章。
六月，丙戌晦，日有食之。
秋，七月，恒山哀王不疑薨。
行八铢钱。
癸丑，立襄成侯山为恒山王，更名义。
汉高皇后三年（丙辰公元前185年）。
夏，江水、汉水溢，流四千余家。
秋，星昼见。
伊水、洛水溢，流千六百余家。
汝水溢，流八百余家。
汉高皇后四年（丁巳公元前184年）。
春，二月，癸未，立所名孝惠子太为昌平侯。
夏，四月，丙申，太后封女弟嬃为临光侯。
五月，丙辰，立恒山王义为帝，更名曰弘，不称元年，以太后制天下事故也。
是岁，以平阳侯曹窋为御史大夫。
有司请禁南越关市、铁器。
南越王佗曰：高帝立我，通使物。
今高后听谗臣，别异蛮夷，隔绝器物，此必长沙王计，欲倚中国击灭南越而并王之，自为功也。
汉高皇后五年（戊午公元前183年）。
春，佗自称南越武帝，发兵攻长沙，败数县而去。
秋，八月，淮阳怀王强薨，以壶关侯武为淮阳王。
九月，发河东、上党骑屯北地。
初令戍卒岁更。
汉高皇后六年（己未公元前182年）。
冬，十月，太后以吕王嘉居处骄恣，废之。
十一月，立肃王弟产为吕王。
春，星昼见。
夏，四月，丁酉，赦天下。
封朱虚侯章弟兴居为东牟侯，亦入宿卫。
匈奴寇狄道，攻阿阳。
行五分钱。
宣平侯张敖卒，赐谥曰鲁元王。
汉高皇后七年（庚申公元前181年）。
冬，十二月，匈奴寇狄道，略二千馀人。
春，正月，太后召赵幽王友。
太后百岁后，吾必击之。
己丑，日食，昼晦。
太后恶之，谓左右曰：此为我也。
二月，徙梁王恢为赵王，吕王产为梁王。
梁王不之国，为帝太傅。
秋，七月，丁巳，立平昌侯太为济川王。
吕嬃女为将军、营陵侯刘泽妻。
泽者，高祖从祖昆弟也。
齐人田生为之说大谒者张卿曰：诸吕之王也，诸大臣未大服。
今营陵侯泽，诸刘最长；今卿言太后王之，吕氏王益固矣。
张卿入言太后，太后然之，乃割齐之琅邪郡封泽为琅邪王。
赵王恢之徙赵，心怀不乐。
太后以吕产女为王后，王后从官皆诸吕，擅权，微伺赵王，赵王不得自恣。
王有所爱姬，王后使人鸩杀之。
六月，王不胜悲愤，自杀。
太后闻之，以为王用妇人弃宗庙礼，废其嗣。
陈平患诸吕，力不能制，恐祸及己。
尝燕居深念，陆贾往，直入坐，而陈丞相不见。
陆生曰：何念之深也。
陈平曰：生揣我何念。
陆生曰：足下极富贵，无欲矣；然有忧念，不过患诸吕、少主耳。
陈平曰：然。
为之奈何。
陆生曰：天下安，注意相；天下危，注意将。
将相和调，则士豫附；天下虽有变，权不分。
为社稷计，在两君掌握耳。
臣常欲谓太尉绛侯，绛侯与我戏，易吾言。
君何不交欢太尉，深相结。
因为陈平画吕氏数事。
陈平用其计，乃以五百金为绛侯寿，厚具乐饮；太尉报亦如之。
两人深相结，吕氏诸益衰。
陈平以奴婢百人、车马五十乘、钱五百万遗陆生为饮食费。
太后使使告代王，欲徙王赵。
代王谢之，愿守代边。
太后乃立兄子吕禄为赵王，追尊禄父建成康侯释之为赵昭王。
九月，燕灵王建薨，有美人子，太后使人杀之。
国除。
遣隆虑侯周灶将兵击南越。
汉高皇后八年（辛酉公元前180年）。
冬，十月，辛丑，立吕肃王子东平侯通为燕王，封通弟庄为东平侯。
三月，太后祓，还，过轵道，见物如苍犬，撠太后掖，忽不复见。
卜之，云赵王如意为祟”。
太后遂病掖伤。
太后为外孙鲁王偃年少孤弱，夏，四月，丁酉，封张敖前姬两子侈为新都侯，寿为乐昌侯，以辅鲁王。
又封中大谒者张释为建陵侯，以其劝王诸吕，赏之也。
江、汉水溢，流万馀家。
秋，七月，太后病甚，乃令赵王禄为上将军，居北军，吕王产居南军。
太后诫产、禄曰：吕氏之王，大臣弗平。
我即崩，帝年少，大臣恐为变。
必据兵卫宫，慎毋送丧，为人所制。
辛巳，太后崩，遗诏：大赦天下，以吕王产为相国，以吕禄女为帝后。
高后已葬，以左丞相审食其为帝太傅。
朱虚侯以吕禄女为妇，故知其谋，乃阴令人告其兄齐王，欲令发兵西，朱虚侯、东牟侯为内应，以诛诸吕，立齐王为帝。
齐王乃与其舅驷钧、郎中令祝午、中尉魏勃阴谋发兵。
齐相召平弗听。
相国吕产等闻之，乃遣颍阴侯灌婴将兵击之。
灌婴至荥阳，谋曰：诸吕拥兵关中，欲危刘氏而自立。
今我破齐还报，此益吕氏之资也。
乃留屯荥阳，使使谕齐王及诸侯与连和，以待吕氏变，共诛之。
齐王闻之，乃还兵西界待约。
当是时，济川王太、淮阳王武、常山王朝及鲁王张偃皆年少，未之国，居长安；赵王禄、梁王产各将兵居南、北军。
曲周侯郦商老病，其子寄与吕禄善。
绛侯乃与丞相陈平谋，使人劫郦商，令其子寄往绐说吕禄曰：高帝与吕后共定天下，刘氏所立九王，吕氏所立三王，皆大臣之议，事已布告诸侯，皆以为宜。
足下何不归将印，以兵属太尉，请梁王归相国印，与大臣盟而之国。
吕禄信郦寄，时与出游猎，过其姑吕嬃。
嬃大怒曰：若为将而弃军，吕氏今无处矣。
乃悉出珠玉、宝器散堂下，曰：毋为他人守也。
九月，庚申旦，平阳侯窋行御史大夫事，见相国产计事。
郎中令贾寿使从齐来，因数产曰：王不早之国，今虽欲行，尚可得邪。
具以灌婴与齐、楚合从欲诛诸吕告产，且趣产急入宫。
平阳侯颇闻其语，驰告丞相、太尉。
太尉欲入北军，不得入。
太尉复令郦寄与典客刘揭先说吕禄曰：帝使太尉守北军，欲足下之国。
吕禄以为郦况不欺己，遂解印属典客，而以兵授太尉。
太尉至军，吕禄已去。
太尉入军门，行令军中曰：为吕氏右袒，为刘氏左袒。
吕产不知吕禄已去北军，乃入未央宫，欲为乱。
至殿门，弗得入，徘徊往来。
太尉尚恐不胜诸吕，未敢公言诛之，乃谓朱虚侯曰：急入宫卫帝。
入未央宫门，见产廷中。
朱虚侯已杀产，帝命谒者持节劳朱虚侯。
灌婴在荥阳，闻魏勃本教齐王举兵，使使召魏勃至，责问之。
勃曰：失火之家，岂暇先言丈人而后救火乎。
因退立，股战而栗，恐不能言者，终无他语。
灌将军熟视笑曰：人谓魏勃勇，妄庸人耳，何能为乎。
乃罢魏勃。
灌婴兵亦罢荥阳归。
班固赞曰：孝文时，天下以郦寄为卖友。
夫卖友者，谓见利而忘义也。
若寄父为功臣而又执劫，虽摧吕禄以安社稷，谊存君亲可也。
代王问左右，郎中令张武等曰：汉大臣皆故高帝时大将，习兵，多谋诈。
今已诛诸吕，新啑血京师，此以迎大王为名，实不可信。
夫秦失其政，诸侯、豪杰并起，人人自以为得之者以万数，然卒践天子之位者，刘氏也，天下绝望，一矣。
高帝封王子弟，地犬牙相制，此所谓磐石之宗也，天下服其强，二矣。
夫以吕太后之严，立诸吕为三王，擅权专制；然而太尉以一节入北军一呼，士皆左袒为刘氏，叛诸吕，卒以灭之。
至高陵，休止，而使宋昌先驰之长安观变。
昌至渭桥，丞相以下皆迎。
代王驰至渭桥，群臣拜谒称臣，代王下车答拜。
后九月，己酉晦，代王至长安，舍代邸，群臣从至邸。
丞相陈平等皆再拜言曰：子弘等皆非孝惠子，不当奉宗庙。
大王，高帝长子，宜为嗣。
愿大王即天子位。
代王西乡让者三，南鄉让者再，遂即天子位。
群臣以礼次侍。
东牟侯兴居曰：诛吕氏，臣无功，请得除宫。
代王即夕入未央宫。
汉太宗孝文皇帝元年（壬戌公元前179年）。
冬，十月，庚戌，徙琅邪王泽为燕王；封赵幽王子遂为赵王。
十一月，辛巳，上徙平为左丞相，太尉勃为右丞相，大将军灌婴为太尉。
诸吕所夺齐、楚故地，皆复与之。
论诛诸吕功，右丞相勃以下益户、赐金各有差。
十二月，诏曰：法者，治之正也。
今犯法已论，而使无罪之父母、妻子、同产坐之，及为收帑，朕甚不取。
其除收帑诸相坐律令。
三月，立太子母窦氏为皇后。
皇后，清河观津人。
有弟广国，字少君，幼为人所略卖，传十馀家，闻窦后立，乃上书自陈。
召见，验问，得实，乃厚赐田宅、金钱，与兄长君家于长安。
绛侯、灌将军等曰：吾属不死，命乃且县此两人。
两人所出微，不可不为择师傅、宾客；又复效吕氏，大事也。
于是乃选士之有节行者与居。
窦长君、少君由此为退让君子，不敢以尊贵骄人。
诏振贷鳏、寡、孤、独、穷困之人。
又令：八十已上，月赐米、肉、酒；九十已上，加赐帛、絮。
赐物当禀鬻米者，长吏阅视，丞若尉致；不满九十，啬夫、令史致；二千石遣都吏循行，不称者督之。
楚元王交薨。
夏，四月，齐、楚地震，二十九山同日崩，大水溃出。
帝益明习国家事。
复使陆贾使南越，赐佗书曰：朕，高皇帝侧室之子也，弃外，奉北藩于代。
乃者闻王遗将军隆虑侯书，求亲昆弟，请罢长沙两将军。
朕以王书罢将军博阳侯；亲昆弟在真定者，已遣人存问，修治先人冢。
齐哀王襄薨。
上闻河南守吴公治平为天下第一，召以为廷尉。
吴公荐洛阳人贾谊，帝召以为博士。
是时贾生年二十馀。
帝爱其辞博，一岁中，超迁至太中大夫。
贾生请改正朔，易服色，定官名，兴礼乐，以立汉制，更秦法。
帝谦让未遑也。
汉太宗孝文皇帝前二年（癸亥公元前178年）。
冬，十月，曲逆献侯陈平薨。
诏列侯各之国，为吏及诏所止者，遣太子。
十一月，乙亥，周勃复为丞相。
癸卯晦，日有食之。
颍阴侯骑贾山上书言治乱之道曰：（原注：颍阴侯，灌婴也。
臣闻雷霆之所击，无不摧折者；万钧之所压，无不糜灭者。
今人主之威，非特雷霆也；执重，非特万钧也。
开道而求谏，和颜色而受之，用其言而显其身，士犹恐惧而不敢自尽；又况于纵欲恣暴、恶闻其过乎。
震之以威，压之以重，虽有尧、舜之智，孟贲之勇，岂有不摧折者哉。
如此，则人主不得闻其过，社稷危矣。
昔者周盖千八百国，以九州之民养千八百国之君，君有馀财，民有馀力，而颂声作。
秦皇帝以千八百国之民自养，力罢不能胜其役，财尽不能胜其求。
一君之身耳，所自养者驰骋弋猎之娱，天下弗能供也。
秦皇帝计其功德，度其后嗣世世无穷；然身死才数月耳，天下四面而攻之，宗庙灭绝矣。
秦皇帝居灭绝之中而不自知者，何也。
天下莫敢告也。
其所以莫敢告者，何也。
亡养老之义，亡辅弼之臣，退诽谤之人，杀直谏之士。
是以道谀、媮合苟容，比其德则贤于尧、舜，课其功则贤于汤、武；天下已溃而莫之告也。
今陛下使天下举贤良方正之士，天下皆訢訢焉曰：将兴尧舜之道、三王之功矣。
天下之士，莫不精白以承休德。
今方正之士皆在朝廷矣；又选其贤者，使为常侍、诸吏，与之驰驱射猎，一日再三出。
臣恐朝廷之解驰，百官之堕于事也。
陛下即位，亲自勉以厚天下，节用爱民，平狱缓刑；天下莫不说喜。
臣闻山东吏布诏令，民虽老羸癃疾，扶杖而往听之，愿少须臾毋死，思见德化之成也。
今功业方就，名闻方昭，四方鄉风而从；豪俊之臣，方正之士，直与之日日猎射，击兔、伐狐，以伤大业，绝天下之望，臣窃悼之。
古者大臣不得与宴游，使皆务其方而高其节，则群臣莫敢不正身修行，尽心以称大体。
夫士，修之于家而坏之于天子之廷，臣窃愍之。
陛下与众臣宴游，与大臣、方正朝廷论议，游不失乐，朝不失礼，议不失计，轨事之大者也。
上嘉纳其言。
上每朝，郎、从官上书疏，未尝不止辇受其言。
言不可用置之，言可用采之，未尝不称善。
帝从霸陵上欲西驰下峻阪。
中郎将袁盎骑，并车揽辔。
上曰：将军怯邪。
盎曰：臣闻千金之子，坐不垂堂’。
圣主不乘危，不徼幸。
今陛下骋六飞驰下峻山，有如马惊车败，陛下纵自轻，奈高庙、太后何。
上乃止。
上所幸慎夫人，在禁中常与皇后同席坐。
慎夫人怒，不肯坐；上亦怒，起，入禁中。
贾谊说上曰：。
管子》曰：仓廪实而知礼节，衣食足而知荣辱。
民不足而可治者，自古及今，未之尝闻。
古之人曰：一夫不耕，或受之饥；一女不织，或受之寒。
生之有时而用之亡度，则物力必屈。
古之治天下，至纤至悉，故其畜积足恃。
今背本而趋末者甚众，是天下之大残也。
淫侈之俗，日日以长，是天下之大贼也。
残、贼公行，莫之或止；大命将泛，莫之振救。
生之者甚少而靡之者甚多，天下财产何得不蹷。
汉之为汉，几四十年矣，公私之积，犹可哀痛。
失时不雨，民且狼顾；岁恶不入，请卖爵子，既闻耳矣。
安有为天下阽危者若是而上不惊者。
上感谊言，春，正月，丁亥，诏开藉田，上亲耕以率天下之民。
三月，有司请立皇子为诸侯王。
诏先立赵幽王少子辟强为河间王，朱虚侯章为城阳王，东牟侯兴居为济北王；然后立皇子武为代王，参为太原王，揖为梁王。
五月，诏曰：古之治天下，朝有进善之旌，诽谤之木，所以通治道而来谏者也。
今法有诽谤、妖言之罪，是使众臣不敢尽情而上无由闻过失也，将何以来远方之贤良。
其除之。
燕敬王泽薨。
南朝〕齐高宗明皇帝建武二年（乙亥公元495年）。
春，正月，壬申，遣镇南将军王广之督司州、右卫将军萧坦之督徐州、尚书右仆射沈文季督豫州诸军以拒魏。
癸酉，魏诏：淮北之人不得侵掠，犯者以大辟论。
乙未，拓跋衍攻钟离，徐州刺史萧惠休乘城拒守，间出袭击魏兵，破之。
惠休，惠明之弟也。
刘昶、王肃攻义阳，司州刺史萧诞拒之。
丁酉，中外纂严。
以太尉陈显达为使持节、都督西北讨诸军事，往来新亭、白下以张声势。
庆远曰：见可而进，知难而退’，圣人之师也。
戊申，魏主循淮而东，民皆安堵，租运属路。
丙辰，至钟离。
上遣左卫将军崔慧景、宁朔将军裴叔业救钟离。
先是，上以义阳危急，诏都督青、冀二州诸军事张冲出军攻魏以分其兵势。
冲遣军主桑系祖攻魏建陵、驿马、厚丘三城，又遣军主杜僧护攻魏虎阬、冯时、即丘三城，皆拔之。
青、冀二州刺史王洪范遣军主崔延袭魏纪城，据之。
魏久攻钟离不克，士卒多死。
三月，戊寅，魏主如邵阳，筑城于洲上，栅断水路，夹筑二城。
萧坦之遣军主裴叔业攻二城，拔之。
魏主欲筑城置戍于淮南，以抚新附之民。
赐相州刺史高闾玺书，具论其状。
闾上表，以为：《兵法》十则围之，五则攻之。
向者国家止为受降之计，发兵不多，东西辽阔，难以成功；今又欲置戍淮南，招抚新附。
昔世祖以回山倒海之威，步骑数十万，南临瓜步；诸郡尽降，而盱眙小城，攻之不克。
班师之日，兵不戍一城，土不辟一廛。
夫岂无人。
夫壅水者先塞其原，伐木者先断其本；本原尚在而攻其末流，终无益也。
寿阳、盱眙、淮阴，淮南之本原也；三镇不克其一，而留守孤城，其不能自全明矣。
敌之大镇逼其外，长淮隔其内；少置兵则不足以自固，多置兵则粮运难通。
大军既还，士心孤怯；夏水盛涨，救援甚难。
以新击旧，以劳御逸，若果如此，必为敌擒，虽忠勇奋发，终何益哉。
且安土恋本，人之常情。
昔彭城之役，既克大镇，城戍已定，而不服思叛者犹逾数万。
角城蕞尔，处在淮北，去淮阳十八里。
五固之役，攻围历时，卒不能克。
以今准昔，事兼数倍。
天时尚热，雨水方降，愿陛下踵世祖之成规，旋辕返旆，经营洛邑，蓄力观衅，布德行化，中国既和，远人自服矣。
尚书令陆睿上表，以为长江浩荡，彼之巨防。
又南土昏备，暑气郁蒸。
师人经夏，必多疾病。
而迁鼎草创，庶事甫尔。
台省无论政之馆，府寺靡听治之所。
百僚居止，事等行路，沈雨炎阳，自成疠疫。
且兵徭并举，圣王所难。
今介胄之士，外攻寇仇，羸弱之夫，内勤土木，运给之费，日损千金。
驱罢弊之兵，讨坚城之虏，将何以取胜乎。
陛下去冬之举，正欲曜武江、汉耳；今自春几夏，理宜释甲。
愿早还洛邑，使根本深固，圣怀无内顾之忧，兆民休斤板之役，然后命将出师，何忧不服。
魏主纳其言。
崔慧景以魏人城邵阳，患之。
张欣泰曰：彼有去志，所以筑城者，外自夸大，惧我蹑其后耳。
今若说之以两愿罢兵，彼无不听矣。
慧景从之，使欣泰诣城下语魏人，魏主乃还。
济淮，余五将未济，齐人据渚邀断津路。
魏主募能破中渚兵者以为直閤将军，军主代人奚康生应募，缚筏积柴，因风纵火，烧齐船舰，依烟直进，飞刀乱斫，中渚兵遂溃。
魏主假康生直閤将军。
魏主使前将军杨播将步卒三千、骑五百为殿。
魏军既退，邵阳洲上余兵万人，求输马五百匹，假道以归。
崔慧景欲断路攻之，张欣泰曰：归师勿遏，古人畏之，兵在死地，不可轻也。
今胜之不足为武，不胜徒丧前功；不如许之。
慧景从之。
萧坦之还，言于上曰：邵阳洲有死贼万人，慧景、欣泰纵而不取。
由是皆不加赏。
甲申，解严。
初，上闻魏主欲饮马于江，惧，敕广陵太守行南兖州事萧颖胄移居民入城。
民惊恐，欲席卷南渡。
颖胄以魏寇尚远，不即施行；魏兵竟不至。
颖胄，太祖之从子也。
上遣尚书右仆射沈文季助丰城公遥昌守奉阳。
戊子，魏太师京兆武公冯熙卒于平城。
乙未，魏主如下邳；夏，四月，庚子，如彭城；辛丑，为冯熙举哀。
太傅、录尚书事平阳公丕不乐南迁，与陆睿表请魏主还临熙葬。
帝曰：开辟以来，安有天子远奔舅丧者乎。
今经始洛邑，岂宜妾相诱引，陷君不义。
令、仆以下，可付法官贬之。
仍诏迎熙及博陵长公主之柩，南葬洛阳，礼如晋安平献王故事。
魏主之在钟离也，仇池镇都大将、梁州刺史拓跋英请以州兵会刘藻击汉中，魏主许之。
梁州刺史萧懿遣部将尹绍祖、梁季群等将兵二万，据险，立五栅以拒之。
英曰：彼帅贱，莫相统壹。
我选精卒并攻一营，彼必不相救；若克一营，四营皆走矣。
乃引兵急攻一营，拔之，四营俱溃，生擒梁季群，斩三千余级，俘七百余人，乘胜长驱，进逼南郑。
懿又遣其将姜修击英，英掩击，尽获之。
将还，懿别军继至；将士皆已疲，不意其至，大惧，欲走。
英故缓辔徐行，神色自若，登高望敌，东西指麾，状若处分，然后整列而前。
懿军疑有伏兵，迁延引退，英追击，破之，遂围南郑。
禁将士毋得侵暴，远近悦附，争供租运。
懿婴城自守，军主范絜先将三千余人在外，还救南郑。
英掩击，尽获之。
围城数十日，城中恟惧。
录事参军新野庾域封题空仓数十，指示将士曰：此中粟皆满，足支二年，但努力坚守。
众心乃安。
会魏主召英还，英使老弱先行，自将精兵为后拒，遣使与懿告别。
懿以为诈，英去一日，犹不开门；二月，乃遣将追之。
英与士卒下马交战，懿兵不敢逼，行四日四夜，懿兵乃返。
英入斜谷，会天大雨，士卒截竹贮米，执炬火于马上炊之。
先是，懿遣人诱说仇池诸氐，使起兵断英运道及归路。
英勒兵奋击，且战且前，矢中英颊，卒全军还仇池，讨叛氐，平之。
英，桢之子。
懿，衍之兄也。
英之攻南郑也，魏主诏雍、泾、岐三州发兵六千人戍南郑，俟克城则遣之。
侍中兼左仆射李冲表谏曰：秦川险厄，地接羌、夷。
癸丑，魏主如小沛；己未，如瑕丘；庚申，如鲁城，亲祠孔子；辛酉，拜孔氏四人、颜氏二人官，作选诸孔宗子一人封崇圣侯，奉孔子祀，命兖州修孔子墓，更建碑铭。
今迁都洛阳，欲通四方之运，而民犹惮河流之险；故朕有此行，所以开百姓之心也。
魏城阳王鸾等攻赭阳，诸将不相统壹，围守百余日，诸将欲案甲不战以疲之。
李佐独昼夜攻击，士卒死者甚众，帝遣太子右卫率垣历生救之。
诸将以众寡不敌，欲退，佐独帅骑二千逆战而败。
卢渊等引去，历生追击，大破之。
历生，荣祖之从弟也。
南阳太守房伯玉等又败薛真度于沙堨。
鸾等见魏主于瑕丘。
魏主责之曰：卿等沮辱威灵，罪当大辟；朕以新迁洛邑，特从宽典。
五月，己巳，降封鸾为定襄县王，削户五百；卢渊、李佐、韦珍皆削官爵为民，佐仍徙瀛州。
以薛真度与其从兄安都有开徐方之功，听存其爵及荆州刺史，余皆削夺，曰：进足明功，退足彰罪矣。
魏广川刚王谐卒。
谐，略之子也。
魏主曰：古者，大臣之丧有三临之礼；魏、晋以来，王公之丧，哭于东堂。
自今诸王之丧，期亲三临；大功再临；小功、缌麻一临；罢东堂之哭。
广川王于朕，大功也。
将大敛，素服、深衣往哭之。
甲戌，魏主如滑台；丙子，舍于石济。
庚辰，太子出迎于平桃城。
赵郡王幹在洛阳，贪淫不法，御史中尉李彪私戒之，且曰：殿下不悛，不敢不以闻。
六月，已亥，下诏：不得为北俗之语于朝廷，违者免所居官。
癸卯，魏主使太子如平城赴太师熙之丧。
癸丑，魏诏求遗书，秘阁所无，有益时用者，加以优赏。
戊午，魏改用长尺、大斗，其法依《汉志》为之。
上之废郁林王也，许萧谌以扬州；既而除领军将军、南徐州刺史。
谌恃功，颇干预朝政，所欲选用，辄命尚书使为申论。
乙丑，以右卫将军萧坦之为领军将军。
魏拓跋英之寇汉中也，沮水氐杨馥之为齐击武兴氐杨集始，破之。
秋，七月，辛卯，以馥之为北秦州刺史、仇池公。
八月，乙巳，魏选武勇之士十五万人为羽林、虎贲以充宿卫。
魏金墉宫成，立国子、太学、四门小学于洛阳。
魏高祖游华林园，观故景阳山，黄门侍郎郭祚曰：山水者，仁智之所乐，宜复修之。
帝曰：魏明帝以奢失之于前，朕岂可袭之于后乎。
帝好读书，手不释卷，在舆、据鞍，不忘讲道。
治书侍御史薛聪，辨之曾孙也，弹劾不避强御，帝或欲宽贷者，聪辄争之。
帝每曰：朕见薛聪，不能不惮，何况诸人也。
自是贵戚敛手。
累迁直閤将军，兼给事黄门侍郎、散骑常侍，帝外以德器遇之，内心以膂为寄，亲卫禁兵，悉聪管领，故终太和之世，恒带直閤将军。
群臣罢朝之后，聪桓陪侍帷幄，言兼昼夜，时政得失，动辄匡谏，事多听允；而重厚沉密，外莫窥其际。
帝欲进以名位，辄苦让不受。
帝亦雅相体悉，谓之曰：卿天爵自高，固非人爵之所能荣也。
九月，庚午，魏六宫、文武悉还于洛阳。
己丑，徙南平王宝攸为郡陵王，蜀郡王子文为西阳王，广汉王子峻为衡阳王，临海王昭季为巴陵王，永嘉王昭粲为桂阳王。
乙未，魏主自邺还；冬，十月，丙辰，至洛阳。
壬戌，魏诏：诸州牧精品属官，考其得失为三等以闻。
又诏：徐、兖、光、南青、荆、洛六州，严纂戎备，应须赴集。
十一月，丁卯，诏罢世宗东田，毁兴光楼。
己卯，纳太子妃褚氏，大赦。
妃，澄之女也。
十二月，乙未朔，魏主见群臣于光极堂，宣下品令，为大选之始。
光禄勋于烈子登引例求迁官，烈上表曰：方今圣明之理，朝应廉让，而臣子登引人求进；是臣素无教训，乞行黜落。
魏主曰：此乃有识之言，不谓烈能办此。
乃引见登，谓曰：朕将流化天下，以卿父有谦逊之美、直士之风，故进卿为太子翊军校尉。
又加烈散骑常侍，封聊城县子。
魏主谓群臣曰：国家从来有一事可叹：臣下莫肯公言得失是也。
夫人君患不能纳谏，人臣患不能尽忠。
自今朕举一人，如有不可，卿等直言其失；若有才能而朕所不识，卿等亦当举之。
如是，得人者有赏，不言者有罪，卿等当知之。
丁酉，诏修晋帝诸陵，增置守卫。
甲子，魏主引见群臣于光极堂，颁赐冠服。
先是，魏人未尝用钱，魏主始命铸太和五铢。
是岁，鼓铸粗备，诏公私用之。
魏以光城蛮帅田益光为南司州刺史，所统守宰，听其铨置。
后更于新蔡立东豫州，以益光为刺史。
氐王杨炅卒。
南朝〕齐高宗明皇帝建武三年（丙子公元496年）。
春，正月，丁卯，以杨炅子崇祖为沙州刺史，封阴平王。
魏主下诏，以为：北人谓土为拓，后为跋。
魏之先出于黄帝，以土德王，故为拓跋氏。
夫土者，黄口之色，万物之元也；宜改姓元氏。
诸功臣旧族自代来者，姓或重复，皆改之。
于是始改拔拔氏为长孙氏，达奚氏为奚氏，乙旃氏为叔孙氏，丘穆陵氏为穆氏，步六孤氏为陆氏，贺赖氏为贺氏，独孤氏为刘氏，贺楼氏为楼氏，勿忸于氏为于氏，尉迟氏为尉氏；其余所改，不可胜纪。
魏主雅重门族，以范阳卢敏、清河崔宗伯、荥阳郑羲、太原王琼四姓，衣冠所推，咸纳其女以充后宫。
陇西李冲以才识见任，当朝贵重，所结姻㜕，莫非清望；帝亦以其女为夫人。
诏黄门郎、司徒左长史宋弁定诸州士族，多所升降。
魏旧制：王国舍人皆应娶八族及清修之门。
威阳王禧娶隶户为之，帝深责之，因下诏为六弟聘室：前都所纳，可为妾媵。
咸阳王禧，可聘故颍川太守陇西李辅女；河南王幹，可聘故中散大夫代郡穆明乐女；广陵王羽，可聘骠骑咨议参军荥阳郑平城女；颍川王雍，可聘故中书博士范阳卢神宝女；始平王勰，可聘廷尉卿陇西李冲女；北海王详，可聘吏部郎中荥阳郑懿女。
懿，羲之子也。
时赵郡诸李，人物尤多，各盛家风，故世之言高华者，以五姓为首。
帝与群臣论选调曰：近世高卑出身，各有常分；此果如何。
李冲对曰：未审上古已来，张官列位，为膏梁子弟乎，为致治乎。
臣光曰：选举之法，先门地而后贤才，此魏、晋之深弊，而历代相因，莫之能改也。
壬辰，魏徒始平王勰为彭城王，复定襄县王鸾为城阳王。
二月，壬寅，魏诏：君臣自非金革，听终三年丧。
丙午，魏诏：畿内七十已上，暮春赴京师行养老之礼。
丁丑，魏诏：诸州中正各举其乡之民望，年五十以上守素衡门者，授以令、长。
壬午，诏：乘舆有金银饰校者，皆剔除之。
南康王侍郎颍川钟嵘上书言：古者，明君揆才颁政，量能授职，三公坐而论道，九卿作而成务，天子唯恭己南面而已。
书奏，上不怿，谓太中大夫顾暠曰：钟嵘何人，欲断朕机务。
夏，四月，甲辰，魏广州刺史薛法护来降。
魏寇司州，栎城戍主魏僧珉拒破之。
五月，丙戌，魏营方泽于河阴。
又诏汉、魏、晋诸帝陵，百步内禁樵苏。
丁亥，魏主有事于方泽。
秋，七月，魏废皇后冯氏。
初，文明太后欲其家贵重，简冯熙二女入掖庭，其一早卒，其一得幸于魏主，未几，有疾，还家为尼。
及太后殂，帝立熙少女为皇后。
既而其姊疾愈，帝思之，复迎入宫，拜左昭仪；后宠浸衰。
昭仪自以年长，且先入宫，不率妾礼。
后颇愧恨，归仪因谮而废之。
后素有德操，遂居瑶光寺为练行尼。
魏主以久旱，自癸未不食至于乙酉，群臣皆诣中书省请见。
帝在崇虎楼，遣舍人辞焉，且问来故。
豫州刺史王肃对曰：今四效雨已沾洽，独京城微少。
庶民未乏一餐而陛下辍膳三日，臣下惶惶，无复情地。
帝使舍人应之曰：朕不食数日，犹无所感。
比来中外贵贱，皆言四郊有雨，朕疑其欲相宽勉，未必有实。
方将遣使视之，果如所言，即当进膳；如其不然，朕何以生为。
当以身为万民塞咎耳。
是夕，大雨。
魏太子恂不好学，体素肥大，苦河南地热，常思北归。
魏主赐之衣冠，徇常私著胡服。
中庶子辽东高道悦数切谏，恂恶之。
八月，戊戌，帝如嵩高，恂与左右密谋，召牧马轻骑奔平城，手刃道悦于禁中。
领军无俨勒门防遏，入夜乃定。
诘旦，尚书陆琇驰以启帝，帝大骇，秘其事，仍至汴口而还。
甲寅，入宫，引见恂，数其罪，亲与咸阳王禧等更代杖之百余下，扶曳出外，囚于城西；月余乃能起。
丁巳，魏相州刺史南安惠王桢卒。
九月，戊辰，魏主讲武于小平津；癸酉，还宫。
冬，十月，戊戌，魏诏：军士自代来者，皆以为羽林、虎贲。
司州民十二夫调一，吏以供公私力役。
魏吐京胡反，诏朔州刺史元彬行汾州事，帅并、肆之众以讨之。
彬遣统军奚康生击叛胡，破之，追至车突谷，又破之，俘杂畜以万数。
魏主引见群臣于清徽堂，议废太子恂。
戊辰，魏置常平仓。
戊寅，太子宝卷冠。
初，魏文明太后欲废魏主，穆泰切谏而止，由是有宠。
及帝南迁洛阳，所亲任者多中州儒士，宗室及代人往往不乐。
泰自尚书右仆射出为定州刺史，自陈久病，土温则甚，乞为恒州；帝为之徙恒州刺史陆睿为定州，以泰代之。
泰至，睿未发，遂相与谋作乱，阴结镇北大将军乐陵王思誉、安乐侯隆、抚冥镇将鲁郡侯业、骁骑将军超等，共推朔州刺史阳平王熙为主。
思誉，天赐之子；业，丕之弟；隆、超，皆丕之子也。
睿以为洛阳休明，劝泰缓之，泰由是未发。
行吏部尚书任城王澄有疾，帝召见于凝闲堂，谓之曰：穆泰谋为不轨，扇诱宗室。
此国家大事，非卿不能办。
行至雁门，雁门太守夜告云：泰已引兵西就阳平。
澄遽令进发。
右丞孟斌曰：事未可量，宜依敕召并、肆兵，然后徐进。
澄曰：泰既谋乱，应据坚城；而更迎阳平，度其所为，当似势弱。
泰既不相拒，无故发兵，非宜也。
但速往镇之，民心自定。
遂倍道兼行。
先遣治书侍御史李焕单骑入代，出其不意，晓谕泰党，示以祸福，皆莫为之用。
泰计无所出，帅麾下数百人攻焕，不克，走出城西；追擒之。
澄亦寻至，穷治党与，收陆睿等百余人，皆系狱，民间贴然。
澄具状表闻，帝喜，召公卿，以表示之曰：任城可谓社稷臣也。
观其狱辞，正复皋陶何以过之。
顾谓咸阳王禧等曰：汝曹当此，不能办也。
魏主谋入寇，引见公卿于清徽堂，曰：朕卜宅土中，纲条粗举；唯南冠未平，安能效近世天子下惟于深宫之中乎。
朕今南征决矣，但未知早晚之期。
比来术者皆云，今往必克。
此国之大事，宜君臣各尽所见，勿以朕先言而依违于前，同异于后也。
李冲对曰：凡用兵之法，宜先论人事，后察天道。
今卜筮虽吉而人事未备，迁都尚新，秋谷不稔，未可以兴师旅。
如臣所见，宜俟来秋。
帝曰：去十七年，朕拥兵二十万，此人事之盛也，而天时不利。
今天时既从，复去人事未备，如仆射之言，是终无征伐之期也。
寇戎咫尺，异日将为社稷之忧，朕何敢自安。
若秋行不捷，诸君当尽付司寇，不可不尽怀也。
光州刺史博陵崔挺上书谏曰：天下善人少，恶人多。
南朝〕齐高宗明皇帝建武四年（丁丑公元497年）。
春，正月，大赦。
丙申，魏立皇子恪为太子。
魏主宴于清徽堂，语及太子恂，李冲谢曰：臣忝师傅，不能辅导。
帝曰：朕尚不能化其恶，师傅何谢也。
南朝〕齐东昏侯永元元年（己卯公元499年）。
春，正月，戊寅朔，大赦，改元。
太尉陈显达督平北将军崔慧景等军四万击魏，欲复雍州诸郡；癸未，魏遣前将军元英拒之。
乙酉，魏主发邺。
辛卯，帝祀南郊。
魏主谓任城王澄曰：朕离京以来，旧俗少变不。
对曰：圣化日新。
帝曰：朕入城，见车上妇人犹戴帽、著小袄，何谓日新。
对曰：著者少，不著者多。
帝曰；任城，此何言也。
必欲使满城尽著邪。
澄与留守官皆免冠谢。
甲辰，魏大赦。
魏太保齐郡灵王简卒。
二月，辛亥，魏以咸阳王禧为太尉。
魏主连年在外，冯后私于宦官高菩萨。
及帝在悬瓠病笃，后益肆意无所惮，中常侍双蒙等为之心腹。
彭城公主为宋王刘昶之妇，寡居。
初，冯熙以文明太后之兄尚恭宗女博陵长公主。
熙有三女，二为皇后，一为左昭仪，由是冯氏贵宠冠群臣，赏赐累巨万。
公主生二子：诞、脩。
熙为太保，诞为司徒，脩为侍中、尚书，庶子聿为黄门郎。
黄门侍郎崔光与聿同直，谓聿曰：君家富贵太盛，终必衰败。
聿曰：我家何所负，而君无谅诅我。
光曰：不然。
物盛必衰，此天地之常理。
若以古事推之，不可不慎。
后岁余而脩败。
脩性浮竞，诞屡戒之，不悛，乃白于太后及帝而杖之。
脩由是恨诞，求药，使诞左右毒之。
事觉，帝欲诛之，诞自引咎，恳乞其生。
帝亦以其父老，杖脩百余，黜为平城民。
及诞、熙继卒，幽后寻废，聿亦摈弃，冯氏遂衰。
癸亥，魏以彭城王勰为司徒。
陈显达与魏元英战，屡破之。
攻马圈城四十日，城中食尽，啖死人肉及树皮。
癸酉，魏人突围走，斩获千计。
显达入城，将士竞取城中绢，遂不穷追。
显达又遣军主庄丘黑进击南乡，拔之。
魏主谓任城王澄曰：显达侵扰，朕不亲行，无以制之。
三月，庚辰，魏主发洛阳，命于烈居守，以右卫将军宋弁兼祠部尚书，摄七兵事以佐之。
弁精勤吏治，恩遇亚于李冲。
丁酉，魏主至马圈，命荆州刺史广阳王嘉断均口，邀齐兵归路。
嘉，建之子也。
戊戌，夜，军主崔恭祖、胡松以乌布幔盛显达，数人担之，间道自分碛山出均水口南走。
己亥，魏收显达军资亿计，班赐将士，追奔至汉水而还。
左军将军张千战死，士卒死者三万余人。
庚子，魏主疾甚，北还，至谷塘原，谓司徒勰曰：后宫久乖阴德，吾死之后，可赐自尽，葬以后礼，庶免冯门之丑。
又曰：吾病益恶，殆必不起。
虽摧破显达，而天下未平，嗣子幼弱，社稷所倚，唯在于汝。
霍子孟、诸葛孔明以异姓受顾托，况汝亲贤，可不勉之。
勰泣曰：布衣之士，犹为知己毕命；况臣托灵先帝，依陛下之末光乎。
但臣以至亲，久参机要，宠灵辉赫，海内莫及；所以敢受而不辞，正恃陛下日月之明，恕臣忘退之过耳。
今复任以元宰，总握机政；震主之声，取罪必矣。
昔周公大圣，成王至明，犹不免疑，而况臣乎。
如此，则陛下爱臣，更为未尽始终之美。
帝默然久之，曰：详思汝言，理实难夺。
乃手诏太子曰：汝叔父勰，清规懋赏，与白云俱洁；厌荣舍绂，以松竹为心。
吾少与绸缪，未忍睽离。
百年之后，其听勰辞蝉舍冕，遂其冲挹之性。
以侍中、护军将军北海王详为司空，镇南将军王肃为尚书令，镇南大将军广阳王嘉为左仆射，尚书宋弁为吏部尚书，与侍中、太尉禧、尚书右仆射澄等六人辅政。
夏，四月，丙午朔，殂于谷塘原。
勰出入神色无异，奉膳，进药，可决外奏，一如平日。
彭城王勰跪授遣敕数纸。
东宫官属多疑勰有异志，密防之，而勰推诚尽礼，卒无间隙。
咸阳王禧至鲁阳，留城外以察其变。
久之，乃入，谓勰曰：汝此行不唯勤劳，亦实危险。
勰曰：兄年长识高，故知有夷险；彦和握蛇骑虎，不觉艰难。
禧曰：汝恨吾后至耳。
勰等以高祖遗诏，赐冯后死。
北海王详使长秋卿白整入授后药，后走呼，不肯饮，曰：官岂有此，是诸王辈杀我耳。
整执持强之，乃饮药而卒。
丧至洛城南，咸阳王禧等知后审死，相视曰：设无遗诏，我兄弟亦当决策去之；岂可令失行妇人宰制天下，杀我辈也。
谥曰幽皇后。
五月，癸亥，加抚军大将军始安王遥光开府仪同三司。
丙申，魏葬孝文帝于长陵，庙号高祖。
勰恳请不已，乃以勰为使持节、侍中、都督冀、定等七州诸军事、骠骑大将军、开府仪同三司、定州刺史。
六月，戊辰，魏追尊皇妣高氏为文昭皇后，配飨高祖，增修旧冢，号终宁陵。
追赐后父飏爵勃海公，谥曰敬，以其嫡孙猛袭爵；封后兄肇为平原公，肇弟显为澄城公；三人同日受封。
秋，八月，戊申，魏用高祖遗诏，三夫人以下皆遣还家。
帝自在东宫，不好学，唯嬉戏无度；性重涩少言。
及即位，不与朝士相接，专亲信宦官及左右御刀、应敕等。
是时，扬州刺史始安王遥光、尚书令徐孝嗣、右仆射江祏、右将军萧坦之、侍中江祀，卫尉刘暄更直内省，分日帖敕。
雍州刺史萧衍闻之，谓从舅录事参军范阳张弘策曰：一国三公犹不堪，况六贵同朝，势必相图，乱将作矣。
中兵参军东平吕僧珍觉其意，亦私具橹数百张。
初，高宗虽顾命群公，而多寄腹心在江祏兄弟。
二江更直殿内，动止关之。
帝稍欲行意，徐孝嗣不能夺，萧坦之时有异同，而祏执制坚确，帝深忿之。
帝左右会稽茹法珍、吴兴梅虫儿等，为帝所委任，祏常裁折之，法珍等切齿。
徐都嗣谓祏曰：主上稍有异同，讵可尽相乖反。
祏曰：但以见付，必无所忧。
帝失德浸彰，祏议废帝，立江夏王宝玄。
刘暄尝为宝玄郢州行事，执事过刻。
有人献马，宝玄欲观之，暄曰：马何用观。
妃索煮肫，帐下咨暄，暄曰：旦已煮鹅，不烦复此。
宝玄恚曰：舅殊无渭阳情。
暄由是忌宝玄，不同祏议，更欲立建安王宝寅。
祏密谋于始安王遥光，遥光自以年长，意欲自取，以微旨动祏。
祏弟祀亦以少主难保，劝祏立遥光。
祏意回惑，以问萧坦之。
坦之时居母丧，起复为领军将军，谓祏曰：明帝立，已非次，天下至今不服。
若复为此，恐四主瓦解，我期不敢言耳。
遂还宅行丧。
遥光又遣所亲丹阳丞南阳刘沨密致意于朓，欲引以为党，朓不答。
顷之，遥光以朓兼知卫尉事，朓惧，即以祏谋告太子右卫率左兴盛，兴盛不敢发。
朓又说刘暄曰：始安一旦南面，则刘沨、刘晏居卿今地，但以卿为反覆人耳。
晏者，遥光城局参军也。
遥光大怒，遣左右黄昙庆刺暄于青溪桥。
帝自是无所忌惮，益得自恣，日夜与近习于后堂鼓叫戏马。
常以五更就寝，至晡乃起。
群臣节、朔朝见，晡后方前，或际暗遣出。
台阁案奏，月数十日乃报，或不知所在；宦者以裹鱼肉还家，并是五省黄案。
帝常习骑致适，顾谓左右曰：江祏常禁吾乘马；小子若在，吾岂能得此。
因问：祏亲戚余谁。
对曰：江祥今在冶。
帝于马上作敕，赐祥死。
先是，遥光弟豫州刺史遥昌卒，其部曲皆归遥光。
及遥欣丧还，停东府前渚，荆州众力送者甚盛。
帝既诛二江，虑遥光不自安，欲迁为司徒，使还第，召入谕旨。
遥光恐见杀，乙卯晡时，收集二州部曲于东府东门，召刘沨、刘晏等谋举兵，以讨刘暄为名。
夜，遣数百人破东冶，出囚，于尚方取仗。
又召骁骑将军垣历生，历生随信而至。
萧坦之宅在东府城东，遥光遣人掩取之，坦之露袒逾墙走向台。
道逢游逻主颜端，执之，坦之告以遥光反，不信；自往詷问，知实，乃以马与坦之，相随入台。
遥光又掩取尚书左仆射沈文季于其宅，欲以为都督，会文季已入台。
垣历生说遥光帅城内兵夜攻台，辇荻烧城门，曰：公但乘舆随后，反掌可克。
遥光狐疑不敢出。
天稍晓，遥光戎服出听事，命上仗登城行赏赐。
历生复劝出军，遥光不肯，冀台中自有变。
及日出，台军稍至。
台中始闻乱，众情惶惑；向晓，有诏召徐孝嗣，孝嗣入，人心乃安。
左将军沈约闻变，驰入西掖门。
或劝戎服，约曰：台中方扰攘，见我戎服，或者谓同遥光。
乃朱衣而入。
徐孝嗣以下屯卫宫城，萧坦之帅台军讨遥光。
己未，垣历生从南门出战，因弃槊降曹虎，虎命斩之。
其晚，台军以火箭烧东北角楼。
魏南徐州刺史沈陵来降。
时魏徐州刺史京兆王愉年少，军府事皆决于兼长史卢渊。
闰月，丙子，立东陵公宝览为始安王，奉靖王后。
以沈陵为北徐州刺史。
江祏等既败，帝左右捉刀、应敕之徒皆恣横用事，时人谓之刀敕”。
萧坦之刚很而专，嬖幸畏而憎之。
遥光死二十余日，帝遣延明主帅黄齐济将兵围坦之宅，杀之，并其子秘书郎赏。
坦之从兄翼宗为海陵太守，未发，坦之谓文济曰：从兄海陵宅故应无它。
文济曰：海陵宅在何处。
坦之以告。
文济白帝，帝仍遣收之。
检其家，至贫，唯有质钱贴数百，还以启帝，原其死，系尚方。
茹法珍等谮刘暄有异志，帝曰：暄是我舅，岂应有此。
直閤新蔡徐世标曰：明帝乃武帝同堂，恩遇如此，犹灭武帝之后；舅焉可信邪。
遂杀之。
曹虎善于诱纳，日食荒客常数百人。
晚节吝啬，罢雍州，有钱五千万，它物称是。
帝疑虎旧将，且利其财，遂杀之。
坦之、暄、虎所新除官，皆未及拜而死。
初，高宗临殂，以降昌事戒帝曰：作事不可在人后。
故帝数与近习谋诛大臣，皆发于仓猝，决意无疑。
于是大臣人人莫能自保。
九月，丁未，以豫州刺史裴叔业为南兖州刺史，征虏长史张冲为豫州刺史。
壬戌，以频诛大臣，大赦。
益州刺史刘季连闻帝失德，遂自骄恣，用刑严酷，蜀人怨之。
是月，遣兵袭中水，不克。
于是蜀人赵续伯等皆起兵作乱，季连不能制。
枝江文忠公徐孝嗣，以文士不显同异，故名位虽重，犹得久存。
虎贲中郎将许准为孝嗣陈说事机，劝行废立。
孝嗣迟疑久之，谓必无用干戈之理；须帝出游，闭城门，召百僚集议废之。
虽有此怀，终不能决。
诸嬖幸亦稍憎之。
西丰忠宪侯沈文季自托老疾，不豫朝权，侍中沈昭略谓文季曰：叔父行年六十，为员外仆射，欲求自免，岂可得乎。
文季笑而不应。
冬，十月，乙未，帝召孝嗣、文季、昭略入华林省。
文季登车，顾曰：此行恐往而不反。
帝使外监茹法珍赐以药酒，昭略怒，骂孝嗣曰：废昏立明，古今令典；宰相无才，致有今日。
以瓯掷其面曰：使作破面鬼。
孝嗣饮药酒至斗余，乃卒。
孝嗣子演尚武康公主，况尚山阴公主，皆坐诛。
昭略弟昭光闻收至，家人劝之逃。
昭光不忍舍其母，入，执母手悲泣，收者杀之。
昭光兄子昙亮逃，已得免，闻昭光死，叹曰：家门屠灭，何以生为。
绝吭而死。
乙丑，以护军将军崔慧景为平南将军，督众军击显达；后军将军胡松、骁骑将军李叔献帅水军据梁山；左卫将军左兴盛督前锋军屯杜姥宅。
十二月，癸未，以前辅国将军杨集始为秦州刺史。
陈显达发寻阳，败胡松于采石，建康震恐。
显达多置屯火于岸侧，潜军夜渡，袭宫城。
乙酉，显达以数千人登落星冈，新亭诸军闻之，奔还，宫城大骇，闭门设守。
南朝〕齐东昏侯永元二年（庚辰公元500年）。
南朝〕齐和皇帝中兴元年（辛巳公元501年）。
春，正月，丁酉，东昏侯以晋安王宝义为司徒，建安王宝寅为车骑将军、开府仪同三司。
乙巳，南康王宝融始称相国，大赦；以萧颖胄为左长史，萧衍为征东将军，杨公则为湘州刺史。
戊申，萧衍发襄阳，留弟伟总府州事，憺守垒城，府司马庄丘黑守樊城。
衍既行，州中兵及储偫皆虚。
魏兴太守裴师仁、齐兴太守颜僧都并不受衍命，举兵欲袭襄阳，伟、憺遣兵邀击于治平，大破之，雍州乃安。
于是幸臣茹皓、赵郡王仲兴、上谷寇猛、赵郡赵修、南阳赵邕及外戚高肇等始用事，魏政浸衰。
辛亥，东昏侯祀南郊，大赦。
丁巳，魏主引见群臣于太极前殿，告以亲政之意。
壬戌，以咸阳王禧领太尉，广陵王羽为司徒。
魏主引羽入内，面授之。
羽固辞曰：彦和本自不愿，而陛下强与之。
今新去此官而以臣代之，必招物议。
乃以为司空。
二月，乙丑，南康王以冠军长史王茂为江州刺史，竟陵太守曹景宗为郢州刺史，邵陵王宝修为荆州刺史。
甲戌，魏大赦。
壬午，东昏侯遣羽林兵击雍州，中外纂严。
甲申，萧衍至竟陵，命王茂、曹景宗为前军，以中兵参国张法安守竟陵城。
茂等至汉口，诸将议欲并兵围郢，分兵袭西阳、武昌。
衍曰：汉口不阔一里，箭道交至，房僧寄以重兵固守，与郢城为掎角；若悉众前进，僧寄必绝我军后，悔无所及。
不若遣王、曹诸军济江，与荆州军合，以逼郢城；吾自围鲁山以通沔、汉，使郧城、竟陵之粟方舟而下，江陵、湘中之兵相继而至，兵多食足，何忧两城之不拔。
天下之事，可以卧取之耳。
乃使茂等帅众济江，顿九里。
张冲遣中兵参军陈光静开门迎战，茂等击破之。
光静死，冲婴城自守。
景宗遂据石桥浦，连军相续，下至加湖。
荆州遣冠军将军邓元起、军主王世兴、田安之将数千人会雍州兵于夏首。
衍筑汉口城以守鲁山，命水军主义阳张惠绍等游遏江中，绝郢、鲁二城信使。
杨公则举湘州之众会于夏口。
萧颖胄命荆州诸军皆受公则节度，虽萧颖达亦隶焉。
三月，萧衍使邓元起进据南堂西渚，田安之顿城北，王世兴顿曲水故城。
丁酉，张冲病卒，骁骑将军薛元嗣与冲子孜及征虏长史江夏内史程茂共守郢城。
乙巳，南康王即皇帝位于江陵，改元，大赦，立宗庙、南北郊，州府城门悉依建康宫，置尚书五省，以南郡太守为尹，以萧颖胄为尚书令，萧衍为左仆射，晋安王宝义为司空，庐陵王宝源为车骑将军、开府仪同三司，建安王宝寅为徐州刺史，散骑常侍夏侯详为中领军，冠军将军萧伟为雍州刺史。
丙午，诏封庶人宝卷为涪陵王。
乙酉，以尚书令萧颖胄行荆州刺史，加萧衍征东大将军、都督征讨诸军事，假黄钺。
癸丑，东昏侯以豫州刺史陈伯之为江州刺史、假节、都督前锋诸军事，西击荆、雍。
夏，四月，萧衍出沔，命王茂、萧颖达等进军逼郢城，薛元嗣不敢出。
魏广陵惠王羽通于员外郎冯俊兴妻，夜往，为俊兴所击而匿之；五月，壬子，卒。
咸阳王禧意不自安。
禧不知事露，与姬妾及左右宿洪池别墅，遣刘小苟奉启，云检行田收。
小苟至北邙，已逢军人，怪小苟赤衣，欲杀之。
小苟困迫，言欲告反，乃缓之。
或谓禧曰：殿下集众图事，见意而停，恐必漏泄，今夕何宜自宽。
禧曰：吾有此身，应知自惜，岂待人言。
又曰：殿下长子已济河，两不相知，岂不可虑。
禧曰：吾已遣人追之，计今应还。
时通已入河内，列兵仗，放囚徒矣。
于烈遣直閤叔孙侯将虎贲三百人收禧。
禧闻之，自洪池东南走，僮仆不过数人，济洛，至柏谷坞，追兵至，擒之，送华林都亭。
帝面诘其反状，壬戌，赐死于私第。
同谋伏诛者十余人，诸子皆绝属籍，微给赀产、奴婢，自余家财悉分赐高肇及赵脩之家，其余赐内外百官，逮于流外，多者百余匹，下至十匹。
禧诸子乏衣食，独彭城王屡赈给之。
河内太守陆琇闻禧败，斩送禧子通首。
魏朝以琇于禧未败之前不收捕通，责其通情，征诣廷尉，死狱中。
帝以禧无故而反，由是益疏忌宗室。
巴西太守鲁休烈、巴东太守萧惠训不从萧颖胄之命；惠训遣子璝将兵击颖胄，颖胄遣汶阳太守刘孝庆屯峡口，与巴东太守任漾之等拒之。
东昏侯遣军主吴子阳、陈虎牙等十三军救郢州，进屯巴口。
虎牙，伯之之子也。
六月，西台遣卫尉席阐文劳萧衍军，赍萧颖胄等议谓衍曰：今顿兵两岸，不并军围郢，定西阳、武昌，取江州，此机已失；莫若请救于魏，与北连和，犹为上策。
萧颖胄之初起也，弟颖孚自建康发，庐陵民脩灵祐为之聚兵，得二千人，袭房陵，克之，内史谢篹奔豫章。
颖胄遣宁朔将军范僧简自湘州赴之，僧简拔安成，颖胄以僧简为安成太守，以颖孚为庐陵内史。
东昏侯遣军主刘希祖将三千人击之，南康太守王丹以郡应希祖。
颖孚败，奔长沙，寻病卒；谢篹复还郡。
希祖攻拔安成，杀范僧简，东昏侯以希祖为安成内史。
修灵祐复合余众攻谢篹，篹败走。
东昏侯作芳乐苑，山石皆涂以五采。
崔慧景之败也，巴陵王昭胄、永新侯昭颖出投台军，各以王侯还第，心不自安。
竟陵王子良故防閤桑偃为梅虫儿军副，与前巴西太守萧寅谋立昭胄，昭胄许事克用寅为尚书左仆射、护军。
雍州刺史张欣泰与弟前始安内史欣时，密谋结胡松及前南谯太守王灵秀、直閤将军鸿选等诛诸嬖幸，废东昏。
东昏遣中书舍人冯元嗣监军救郢。
秋，七月，甲午，茹法珍、梅虫儿及太子右率李居士、制局监杨明泰送之于中兴堂，欣泰等使人怀刀于座斫元嗣，头坠果柈中，又斫明泰，破其腹；虫儿伤数疮，手指皆堕；居士、法珍等散走还台。
宝寅去杜姥宅，日已瞑，城门闭。
萧衍使征虏将军王茂、军主曹仲宗等乘水涨以舟师袭加湖，鼓噪攻之。
丁酉，加湖溃，吴子阳等走免，将士杀溺死者万计，俘其余众而还。
于是郢、鲁二城相视夺气。
乙巳，柔然犯魏边。
己未，东昏侯以程茂为郢州刺史，薛元嗣为雍州刺史。
茂、元嗣等议出降，使张孜为书与衍。
辛酉，魏大赦。
魏安国宣简侯王肃卒于寿阳，赠侍中、司空。
汝南民胡文超起兵于滠阳以应萧衍，求取义阳、安陆等郡以自效；衍又遣军主唐脩期攻随郡，皆克之。
崔慧景之死也，其少子偃为始安内史，逃潜得免。
偃诣公车门上书曰：臣窃惟高宗之孝子忠臣而昏主之乱臣贼子者，江夏王与陛下，先臣与镇军是也；虽成败异术而所由同方。
偃又上疏曰：近冒陈江夏之兔，非敢以父子之亲而伤至公之义，诚不晓圣朝所以然之意。
臣所以不死，苟存视息，非有它故，所以待皇运之开泰，申忠魂之枉屈。
今皇运已开泰矣，而死社稷者返为贼臣，臣何用此生于陛下之世矣。
臣谨案镇军将军臣颖胄、中领军臣详，皆社稷之臣也，同知先臣股肱江夏，匡济王室，天命未遂，主亡与亡；而不为陛下瞥然一言。
八月，丁卯，东昏侯以辅国将军申胄监豫州事；辛未，以光禄大夫张瓌镇石头。
初，东昏侯遣陈伯之镇江州，以为吴子阳等声授。
元起将至寻阳，伯之收兵退保湖口，留陈虎牙守湓城。
瑀曰：不然。
鲁休烈、萧璝破刘孝庆等于峡口，任漾之战死。
休烈等进至上明，江陵大震。
萧颖胄恐，驰告萧衍，令遣杨公则还援根本。
衍曰：公则今溯流上江陵，虽至，何能及事。
休烈等乌合之众，寻自退散，政须少时持重耳。
良须兵力，两弟在雍，指遣往征，不为难至。
颖胄乃遣军主蔡道恭假节屯上明以拒萧璝。
辛巳，东昏侯以太子左率李居士总督西讨诸军事，顿新亭。
衍留骁骑将军郑绍叔守寻阳，与陈伯之引兵东下，谓绍叔曰：卿，吾之萧何、寇恂也。
魏司州牧广阳王嘉请筑洛阳三百二十三坊，各方三百步，曰：虽有暂劳，奸盗永息。
丁酉，诏发畿内夫五万人筑之，四旬而罢。
己亥，魏立皇后于氏。
后，征虏将军劲之女；劲，烈之弟也。
自祖父栗磾以来，累世贵盛，一皇后，四赠公，三领军，二尚书令，三开国公。
甲申，东昏侯以李居士为江州刺史，冠军将军王珍国为雍州刺史，建安王宝寅为荆州刺史，辅国将军申胄监郢州，龙骧将军扶风马仙琕监豫州，骁骑将军徐元称监徐州军事。
珍国，广之之子也。
是日，萧衍前军至芜湖；申胄军二万人弃姑孰走，衍进军，据之。
戊申，东昏侯以后军参军萧璝为司州刺史，前辅国将军鲁休烈为益州刺史。
萧衍之克江、郢也，东昏侯游骋如旧，谓茹法珍曰：须来至白门前，当一决。
衍至近道，乃聚兵为固守之计，简二尚方、二冶囚徒以配军；其不可活者，于朱雀门内日斩百余人。
衍遣曹景宗等进顿江宁。
丙辰，李居士自新亭选精骑一千至江宁。
景宗始至，营垒未立，且师行日久，器甲穿弊。
居士望而轻之，鼓噪直前薄之；景宗奋击，破之，因乘胜而前，径至皁荚桥。
于是王茂、邓元超、吕僧珍进据赤鼻逻，新亭城主江道林引兵出战，众军擒之于陈。
衍至新林，命王茂进据越城，邓元起据道士墩，陈伯之据篱门，吕僧珍据白板桥。
李居士觇之僧珍众少，帅锐卒万人直来薄垒。
僧珍曰：吾众少，不可逆战，可勿遥射，须至堑里，当并力破之。
俄而皆越堑拔栅。
僧珍分人上城，矢石俱发，自帅马步三百人出其后，城上人复逾城而下，内外奋击，居士败走，获取器甲不可胜计。
居士请于东昏侯，烧南岸邑屋以开战场，自大航以西、新亭以北皆尽。
衍诸弟皆自建康自拔赴军。
冬，十月，甲戌，东昏侯遣征虏将军王珍国、军主胡虎牙将精兵十万余人陈于朱雀航南，宦官王宝孙持白虎幡督战，开航背水，以绝归路。
衍军小却，王茂下马，单刀直前，其甥韦欣庆执铁缠矟以翼之，冲击东军，应时而陷。
曹景宗纵兵乘之，吕僧珍纵火焚其营，将士皆殊死战，鼓噪震天地。
珍国等众军不能抗，王宝孙切骂诸将帅，直閤将军席豪发愤突陈而死。
豪，骁将也，既死，士卒土崩，赴淮死者无数，积尸与航等，后至者乘之而济。
于是东昏侯诸军望之皆溃。
衍军长驱至宣阳门，诸将移营稍前。
陈伯之屯西明门，每城中有降人出，伯之辄呼与耳语。
衍恐其复怀翻覆，密语伯之曰：闻城中甚忿卿举江州降，欲遣刺客中卿，宜以为虑”。
伯之未之信。
会东昏侯将郑伯伦来降，衍使伯伦过伯之，谓曰：城中甚忿卿，欲遣信诱卿以封赏，须卿复降，当生割卿手足；卿若不降，复欲遣刺客杀卿。
宜深为备。
伯之惧，自是始无异志。
戊寅，东昏宁朔将军徐元瑜以东府城降。
青、冀二州刺史桓和入援，屯东宫。
光禄大夫张瓌弃石头还宫。
李居士以新亭降于衍，琅邪城主张木亦降。
东昏烧门内营署、官府，驱逼士民，悉入宫城，闭门自守。
杨公则屯领军府垒北楼，与南掖门相对，尝登楼望战。
先是，东昏遣军主左僧庆屯京口，常僧景屯广陵，李叔献屯瓜步；及申胄自姑孰奔归，使屯破墩，以为东北声援。
十一月，丙申，魏以骠骑大将军穆亮为司空；丁酉，以北海王详为太傅，领司徒，初，详欲夺彭城王勰司徒，故谮而黜之；既而畏人议己，故但为大将军，至是乃居之。
巴东献武公萧颖胄以萧璝与蔡道恭相持不决，忧愤成疾；壬午，卒。
详征兵雍州，萧伟遣萧憺将兵赴之。
璝等闻建康已危，众惧而溃，璝及鲁休烈皆降。
乃发颖胄丧，赠侍中、丞相；于是众望尽归于衍。
夏侯详请与萧憺共参军国，诏以详为侍中、尚书右仆射，寻除使持节、抚军将军荆州刺史。
魏改筑圜丘于伊水之阳；乙卯，始祀于其上。
魏镇南将军元英上书曰：萧宝卷骄纵日甚，虐害无辜。
其雍州刺史萧衍东伐秣陵，扫土兴兵，顺流而下；唯有孤城，更无重卫，乃皇天授我之日，旷载一逢之秋；此而不乘，将欲何待。
臣乞躬帅步骑三万，直指沔阴，据襄阳之城，断黑水之路。
车骑大将军源怀上言：萧衍内侮，宝卷孤危，广陵、淮阴等戍皆观望得失。
斯实天启上期，并吞之会；宜东西齐举，以成席卷之势。
若使萧衍克济，上下同心，岂惟后图之难，亦恐扬州危逼。
何则。
寿春之去建康才七百里，山川水陆，皆彼所谙。
彼若内外无虞，君臣分定，乘舟藉水，倏忽而至，未易当也。
今宝卷都邑有土崩之忧，边城无继授之望，廓清江表，正在今日。
魏主乃以任城王澄为都督淮南诸军事、镇南大将军、开府仪同三司、扬州刺史，使为经略；既而不果。
怀，贺之子也。
东豫州刺史田益宗上表曰：萧氏乱常，君臣交争，江外州镇，中分为两，东西抗峙，已淹岁时。
崔慧景之逼建康也，东昏候拜蒋子文为假黄钺、使持节、相国、太宰、大将军、录尚书事、扬州牧、钟山王；及衍至，又尊子文为灵帝，迎神像入后堂，使巫祷祀求福。
时城中实甲犹七万人，东昏素好军陈，与黄门、刀敕及宫人于华光殿前习战斗，诈作被创势，使人以板掆去，用为厌胜。
常于殿中戎服、骑马出入，以金银为铠胄，具装饰以孔翠。
昼眠夜起，一如平常。
闻外鼓叫声，被大红袍，登景阳楼屋上望之，弩几中之。
始，东昏与左右谋，以为陈显达一战即败，崔慧景围城寻走，谓衍兵亦然，敕太官办樵、米为百日调而已。
及大桁之败，众情凶惧。
茹法珍等恐士民逃溃，故闭城不复出兵。
既而长围已立，堑栅严固；然后出荡，屡战不捷。
东昏尤惜金钱，不肯赏赐；法珍叩头请之，东昏曰：贼来独取我邪。
兖州中兵参军冯翊张齐，稷之腹心也，珍国因齐密与稷谋同弑东昏。
衍与范云有旧，即留参帷幄。
王亮在东昏朝，以依违取容。
萧衍至新林，百僚皆间道送款，亮独不遣。
东昏败，亮出见衍，衍曰：颠而不扶，安用彼相。
亮曰：若其可扶，明公岂有今日之举。
城中出者，或被劫剥。
杨公则亲帅麾下陈于东掖门，卫送公卿士民，故出者多由公则营焉。
衍使张弘策先入清宫，封府库及图籍。
于时城内珍宝委积，弘策禁勒部曲，秋毫无犯。
收潘妃及嬖臣茹法珍、梅虫儿、王咺之等四十一人皆属吏。
初，海陵王之废也，王太后出居鄱阳王故第，号宣德宫。
乙巳，萧衍以宣德太后令追废涪陵王为东昏侯，褚后及太子诵并为庶人。
以衍为中书监、大司马、录尚书事、骠骑大将军、扬州刺史，封建安郡公，依晋武陵王遵承制故事，百僚致敬；以王亮为长史。
己卯，衍入屯阅武堂，下令大赦。
潘妃有国色，衍欲留之，以问侍中、领军将军王茂，茂曰：亡齐者此物，留之恐贻外议。
乃缢杀于狱，并诛嬖臣茹法珍等。
以宫女二千分赉将士。
乙酉，以辅国将军萧宏为中护军。
衍之东下也，豫州刺史马仙琕拥兵不附衍，衍使其故人姚仲宾说之，仙琕先为设酒，乃斩于军门以徇。
今竭力昏主，未足为忠；家门屠灭，非所谓孝。
昂复书曰：三吴内地，非用兵之所；况以偏隅一郡，何能为役。
昂问时事于武康令北地傅暎，暎曰：昔元嘉之末，开辟未有，故太尉杀身以明节。
司徒当寄托之重，理无苟全，所以不顾夷险以循名义。
今嗣主昏虐，曾无悛改；荆、雍协举，乘据上流，天人之意可知。
愿明府深虑，无取后悔。
及建康平，衍使豫州刺史李元履巡抚东士，敕元履曰：袁昂道素之门，世有忠节，天下须共容之，勿以兵威陵辱。
元履至吴兴，宜衍旨；昂亦不请降，开门撤备而已。
仙琕闻台城不守，号泣谓将士曰：我受人任寄，义不容降，君等皆有父母，我之忠臣，君为孝子，不亦可乎。
乃悉遣城内兵出降，余壮士数十，闭门独守。
俄而兵入，围之数十重。
仙琕令士皆持满，兵不敢近。
日暮，仙琕乃投弓曰：诸君但来见取，我义不降。
乃槛送石间。
衍释之，使待袁昂至俱入，曰：令天下见二义士。
衍谓仙琕曰：射钩、斩祛、昔人所美。
卿勿以杀使断运自嫌。
仙琕谢曰：小人如失主犬，后主饲之，则复为用矣。
衍笑，皆厚遇之。
丙戌，萧衍入镇殿中。
刘希祖既克安成，移檄湘部，始兴内史王僧粲应之。
僧粲自称湘州刺史，引兵袭长沙。
去城百余里，于是湘州郡县兵皆蜂起以应僧粲，唯临湘、湘阴、浏阳、罗四县尚全。
前湘州镇军钟玄绍潜结士民数百人，刻日悉城应僧粲。
南朝〕梁高祖武皇帝天监元年（壬午公元502年）。
春，正月，齐和帝遣兼侍中席阐文等慰劳建康。
大司马衍下令：凡东昏时浮费，自非可以习礼乐之容、缮甲兵之务者，余皆禁绝。
南朝〕梁高祖武皇帝天监四年（乙酉公元505年）。
初，谯国夏侯道迁以辅国将军从裴叔业镇寿阳，为南谯太守，与叔业有隙，单骑奔魏。
魏以道迁为骁骑将军，从王肃镇寿阳，使道迁守合肥。
肃卒，道迁弃戍来奔，从梁、秦二州刺史庄丘黑镇南郑；以道迁为长史，领汉中太守。
黑卒，诏以都官尚书王珍国为刺史，未至，道迁阴与军主考城江忱之等谋降魏。
先是，魏仇池镇将杨灵珍叛魏来奔，朝延以为征虏将军、假武都王，助戍汉中，有部曲六百余人，道迁惮之。
辛亥，上祀南郊，大赦。
乙丑，魏以骠骑大将军高阳王雍为司空，加尚书令广阳王嘉仪同三司。
二月，丙子，魏以宕昌世子梁弥博为宕昌王。
上谋伐魏，壬午，遣卫尉卿杨公则将宿卫兵塞洛口。
壬辰，交州刺史李凯据州反，长史李畟讨平之。
魏邢峦至汉中，击诸城戍，所向摧破。
晋寿太守王景胤据石亭，峦遣统军李义珍击走之。
魏以峦为梁、秦二州刺史。
巴西太守庞景民据郡不下，郡民严玄思聚众自称巴州刺史，附于魏，攻景民，斩之。
杨集起、集义闻魏克汉中而惧，闰月，帅群氐叛魏，断汉中粮道，峦屡遣军击破之。
夏，四月，丁巳，以行宕昌王梁弥博为河、凉二州刺史、宕昌王。
冠军将军孔陵等将兵二万戍深杭，鲁方达戍南安，任僧褒等戍石同，以拒魏。
刑峦遣统军王足将兵击之，所至皆捷，遂入剑阁。
陵等退保梓潼，足又进击破之。
梁州十四郡地，东西七百里，南北千里，皆入于魏。
初，益州刺史当阳侯邓元起以母老乞归，诏征为右卫将军，以西昌侯渊藻代之。
夏侯道迁之叛也，尹天宝驰使报元起。
益州民焦僧护聚众数万作乱，萧渊藻年未弱冠，集僚佐议自击之；或陈不可，渊藻大怒，斩于阶侧。
六月，庚戌，初立孔子庙。
豫州刺史王超宗将兵围魏小岘。
丁卯，魏扬州刺史薛真度遣兼统军李叔仁等击之，超宗兵大败。
冠军将军王景胤、李畎、辅国将军鲁方达等与魏王足战，屡败。
八月，壬寅，魏中山王英寇雍州。
庚戌，秦、梁二州刺史鲁方达与魏王足统军纪洪雅、卢祖迁战，败，方达等十五将皆死。
壬子，王景胤等又与祖迁城，败，景胤等二十四将皆死。
杨公则至洛口，与魏豫州长史石荣战，斩之。
甲寅，将军姜庆真与魏战于羊石，不利，公则退屯马头。
雍州蛮沔东太守田青喜叛降魏。
九月，己巳，杨公则等与魏扬州刺史元嵩战，公则败绩。
冬，十月，丙午，上大举伐魏，以扬州刺史临川王宏都督北讨诸军事，尚书右仆射柳惔为副，王公以下各上国租及田谷以助军。
宏军于洛口。
杨集起、集义立杨绍先为帝，自皆称王。
十一月，戊辰朔，魏遣光禄大夫杨椿将兵讨之。
魏王足围涪城，蜀人震恐，益州城戍降魏者什二三，民自上名籍者五万余户。
先是，魏主以王足行益州刺史。
上遣天门太守张齐将兵救益州，未至，魏主更以梁州军司泰山羊祉为益州刺史。
王足闻之，不悦，辄引兵还，遂不能定蜀。
久之，足自魏来奔。
刑峦在梁州，接豪右以礼，抚小民以惠，州人悦之。
峦之克巴西也，使军主李仲迁守之。
仲迁溺于酒色，费散兵储，公事谘承，无能见者。
峦忿之切齿，仲迁惧，谋叛，城人斩其首，以城来降。
十二月，庚申，魏遣骠骑大将军源怀讨武兴氐，刑峦等并受节度。
司徒、尚书令谢朏以母忧去职。
是岁，大穰，米斛三十钱。
南朝〕梁高祖武皇帝天监五年（丙戌公元506年）。
春，正月，丁卯朔，魏于后生子昌，大赦。
乙亥，以前司徒谢朏为中书监、司徒。
冀州刺史桓和击魏南青州，不克。
魏秦州屠各王法智聚众二千，推秦州主簿吕苟儿为主，改元建明，置百官，攻逼州郡。
泾州民陈瞻亦聚众称王，改元圣明。
己卯，杨集起兄弟相帅降魏。
甲申，封皇子纲为晋安王。
二月，丙辰，魏主诏王公以上直言忠谏。
治书侍御史阳固上表，以为当今之务，宜亲宗室，勤庶政，贵农桑，贱工贾，绝谈虚穷微之论，简桑门无用之费，以救饥寒之苦。
时魏主委任高肇，疏薄宗室，好桑门之法，不亲政事，故固言及之。
戊午，魏遣右卫将军元丽都督诸军讨吕苟儿。
丽，小新成之子也。
乙丑，徐州刺史历阳昌义之与魏平南将军陈伯之战于梁城，义之败绩。
将军萧昞将兵击魏徐州，围淮阳。
三月，丙寅朔，日有食之。
己卯，魏荆州刺史赵怡、平南将军奚康生救淮阳。
辅国将军刘思效败魏青州刺史元系于胶水。
临川王宏使记室吴兴丘迟为书遗陈伯之曰：寻君去就之际，非有它故，直以不能内审诸己，外受流言，沈迷猖蹶，以至于此。
主上屈法申恩，吞舟是漏，将军松柏不翦，亲戚安居，高台未倾，爱妾尚在。
而将军鱼游于沸鼎之中，燕巢于飞幕之上，不亦惑乎。
想早励良图，自求多福。
庚寅，伯之自寿阳梁城拥众八千来降，魏人杀其子虎牙。
诏复以伯之为西豫州刺史；未之任，复以为通直散骑常侍。
久之，卒于家。
初，魏御史中尉甄琛表称：《周礼》，山林川泽有虞、衡之官，为之厉禁，盖取之以时，不使戕贼而已，故虽置有司，实为民守之也。
夫一家之长，必惠养子孙，天下之君，必惠养兆民，未有为人父母而吝其醯醢，富有群生而榷其一物者也。
今县官鄣护河东盐池而收其利，是专奉口腹而不及四体也。
盖天子富有四海，何患于贫。
乞弛盐禁，与民共之。
录尚书事勰、尚书邢峦奏，以为琛之所陈，坐谈则理高，行之则事阙。
夏，四月，乙未，罢盐池禁。
庚戌，魏以中山王英为征南将军、都督扬、徐二州诸军事，帅众十余万以拒梁军，指授诸节度，所至以便宜从事。
江州刺史王茂将兵数万侵魏荆州，诱魏边民及诸蛮更立宛州，遣其所署宛州刺史雷豹狼等袭取魏河南城。
魏遣平南将军杨大眼都督诸军击茂，辛酉，茂战败，失亡二千余人。
大眼进攻河南城，茂逃还；大眼追至汉水，攻拔五城。
魏征虏将军宇文福寇司州，俘千余口而去。
五月，辛未，太子右卫率张惠绍等侵魏徐州，拔宿预，执城主马成龙。
乙亥，北徐州刺史昌义之拔梁城。
豫州刺史韦㕡遣长史王超等攻小岘，未拔。
先是，右军司马胡景略等攻合肥，久未下，睿按山川，夜，帅众堰肥水，顷之，堰成水通，舟舰继至。
魏筑东、西小城夹合肥，睿先攻二城，魏将杨灵胤帅众五万奄至。
睿体素羸，未尝跨马，每战，常乘板舆督厉将士，勇气无敌；昼接宾旅，夜半起，算军书，张灯达曙。
抚扦其众，常如不及，故投募之士争归之。
所至顿舍，馆宇藩墙，皆应准绳。
壬午，魏遣尚书元遥南拒梁兵。
癸未，魏遣征西将军于劲节度秦、陇诸军。
丁亥，庐江太守闻喜裴邃克魏羊石城，庚寅，又克霍丘城。
六月，庚子，青、冀二州刺史桓和克朐山城。
乙巳，魏安西将军元丽击王法智，破之，斩首六千级。
张惠绍与假徐州刺史宋黑水陆俱进，趣彭城，围高冢戍，魏武卫将军奚康生将兵救之，丁未，惠绍兵不利，黑战死。
丁巳，魏以度支尚书邢峦都督东讨诸军事。
魏骠骑大将军冯翊惠公源怀卒。
怀性宽简，不喜烦碎，常曰：为贵人当举纲维，何必事事详细。
秋，七月，丙寅，桓和击魏兖州，拔固城。
吕苟儿率众十余万屯孤山，围逼秦州，元丽进击，大破之。
行秦州事李韶掩击孤山，获其父母妻子，庚辰，苟儿帅其徒诣丽降。
兼太仆卿杨椿别讨陈瞻，瞻据险拒守。
戊子，徐州刺史王伯敖与魏中山王英战于阴陵，伯敖兵败，失亡五千余人。
己丑，魏发定、冀、瀛、相、并、肆六州十万人以益南行之兵。
上遣将军角念将兵一万屯蒙山，招纳兖州之民，降者甚众。
是时，将军萧及屯固城，桓和屯孤山。
魏邢峦遣统军樊鲁攻和，别将元恒攻及，统军毕祖朽攻念。
壬寅，鲁大破和于孤山，恒拔固城，祖配击念，走之。
己酉，魏诏平南将军安乐王诠督后发诸军赴淮南。
诠，长乐之子也。
将军蓝怀恭与魏邢蛮战于睢口，怀恭败绩，峦进围宿预。
怀恭复于清南筑城，峦与平南将军杨大眼合攻之，九月，癸酉，拔之，斩怀恭，杀获万计。
张惠绍弃宿预，萧昞弃淮阳，遁还。
临川王宏以帝弟将兵，器械精新，军容甚盛，北人以为百数十年所未之有。
军次洛口，前军克梁城，诸将欲乘胜深入，宏性懦怯，部分乖方。
张惠绍号令严明，所至独克，军于下邳，下邳人多欲降者，惠绍谕之曰：我若得城，诸卿皆是国人，若不能克，徒使诸卿失乡里，非朝廷吊民之意也。
今且安堵复业，勿妄自辛苦。
降人咸悦。
魏主诏中山王英乘胜平荡东南，遂北至马头，攻拔之，城中粮储，魏悉迁之归北。
议者咸曰：魏运米北归，当不复南向。
上曰：不然，此必欲进兵，为诈计耳。
乃命修钟离城，敕昌义之为战守之备。
冬，十月，英进围钟离，魏主诏邢峦引兵会之。
虽有乘胜之资，惧无可用之力。
可速进军。
峦又表，以为今中山进军钟离，实所未解。
侍中卢昶素恶峦，与侍中、领右卫将军元晖共谮之，使御史中尉崔亮弹峦在汉中掠人为奴婢。
峦以汉中所得美女赂晖，晖言于魏主曰：峦新有大功，不当以赦前小事案之。
魏主以为然，遂不问。
晖与卢昶皆有宠于魏主而贪纵，时人谓之饿虎将军”、饥鹰侍中”。
晖寻迁吏部尚书，用官皆有定价，大郡二千匹，次郡、下郡递减其半，余官各有等差，选者谓之市曹”。
丁酉，梁兵围义阳者夜遁，魏郢州刺史娄悦追击，破之。
柔然库者可汗卒，子伏图立，号佗汗可汗，改元始平。
戊申，佗汗遣使者纥奚勿六跋如魏请和。
魏主不报其使，谓勿六跋曰：蠕蠕远祖社仑，乃魏之叛臣，往者包容，暂听通使。
今蠕蠕衰微，不及畴昔，大魏之德，方隆周、汉，正以江南未平，少宽北略，通和之事，未容相许。
若修藩礼，款诚昭著者，当不尔孤也。
魏京兆王愉、广平王怀国臣多骄纵，公行属请，魏主诏中尉崔亮究治之，坐死者三十余人，其不死者悉除名为民。
惟广平右常侍杨昱、文学崔楷以忠谏获免。
昱，椿之子也。
十一月，乙丑，大赦。
诏右卫将军曹景宗都督诸军二十万救钟离。
上敕景宗顿道人洲，俟众军齐集俱进。
景宗固启求先据邵阳洲尾，上不许。
景宗欲专其功，违诏而进，值暴风猝起，颇有溺者，复还守先顿。
上闻之曰：景宗不进，盖天意也。
若孤军独往，城不时立，必致狼狈。
今破贼必矣。
初，汉归义侯势之末，群獠始出，北自汉中，南至邛、笮，布满山谷。
十二月，癸卯，都亭靖侯谢朏卒。
魏人议乐，久不决。
南朝〕梁高祖武皇帝天监六年（丁亥公元507年）。
春，正月，公孙崇请委卫军将军、尚书右仆射高肇监其事；魏主知肇不学，诏太常卿刘芳佐之。
魏中山王英与平东将军杨大眼等众数十万攻钟离。
钟离城北阻淮水，魏人于邵阳洲两岸为桥，树栅数百步，跨淮通道。
英据南岸攻城，大眼据北岸立城，以通粮运。
城中众才三千人，昌义之督帅将士，随方抗御。
二月，魏主召英使还，英表称：臣志殄逋寇，而月初已来，霖雨不止，若三月晴霁，城必可克，愿少赐宽假。
魏主复赐诏曰：彼土蒸湿，无宜久淹。
势虽必取，乃将军之深计，兵久力殆，亦朝廷之所忧也。
英犹表称必克，魏主遣步兵校尉范绍诣英议攻取形势。
绍见钟离城坚，劝英引还，英不从。
上命豫州刺史韦㕡将兵救钟离，受曹景宗节度。
自合肥取直道，由阴陵大泽行，值涧谷，辄飞桥以济师。
景宗与㕡进顿邵阳洲，㕡于景宗营前二十里夜掘长堑，树鹿角，截洲为城，去魏城百余步。
南梁太守冯道根，能走马步地，计马足以赋功，比晓而营立。
魏中山王英大惊，以杖击地曰：是何神也。
景宗等器甲精新，军容甚盛，魏人望之夺气。
景宗虑城中危惧，募军士言文达等潜行水底，赍敕入城，城中始知有外援，勇气百倍。
杨大眼勇冠军中，将万余骑来战，所向皆靡。
矢贯大眼右臂，大眼退走。
义之德景宗及㕡，请二人共会，设钱二十万，官赌之。
景宗掷得雉；㕡徐掷得卢，遽取一子反之，曰：异事。
遂作塞。
景宗与群帅争先告捷，㕡独居后，世尤以此贤之。
诏增景宗、㕡爵邑，义之等受赏各有差。
夏，四月，己酉，以江州刺史王茂为尚书右仆射，安成王秀为江州刺史。
丁巳，以临川王宏为骠骑将军、开府仪同三司，建安王伟为扬州刺史，右光禄大夫沈约为尚书左仆射，左仆射王莹为中军将军。
六月，丙午，冯翊等七郡叛，降魏。
秋，七月，丁亥，以尚书右仆射王茂为中军将军。
八月，戊子，大赦。
魏有司奏：中山王英经算失图，齐王萧宝寅等守桥不固，皆处以极法。
己亥，诏英、宝寅免死，除名为民，杨大眼徙营州为兵。
以中护军李崇为征南将军、扬州刺史。
九月，己亥，魏以司空高阳王雍为太尉，尚书令广阳王嘉为司空。
甲子，魏开斜谷旧道。
冬，十月，壬寅，以五兵尚书徐勉为吏部尚书。
勉精力过人，虽文案填积，坐客充满，应对如流，手不停笔。
又该综百氏，皆为避讳。
尝与门人夜集，客虞暠求詹事五官，勉正色曰：今夕止可谈风月，不可及公事。
时人咸服其无私。
闰月，乙丑，以临川王宏为司徒、行太子太傅，尚书左仆射沈约为尚书令、行太子少傅，吏部尚书昂昂为右仆射。
丁卯，魏皇后于氏殂。
甲申，以光禄大夫夏侯详为尚书左仆射。
乙酉，魏葬顺皇后于永泰陵。
十二月，丙辰，丰城景公夏侯详卒。
乙丑，魏淮阳镇都军主常邕和以城来降。
南朝〕梁高祖武皇帝天监七年（戊子公元508年）。
春，正月，魏颍川太守王神念来奔。
壬子，以卫尉吴平侯昺兼领军将军。
诏吏部尚书徐勉定百官九品为十八班，以班多者为贵。
二月，乙丑，增置镇、卫将军以下为十品，凡二十四班；不登十品，别有八班。
又置施外国将军二十四班，凡一百九号。
庚午，诏置州望、郡宗、乡豪各一人，专掌搜荐。
乙亥，以南兖州刺史吕僧珍为领军将军。
领军掌中外兵要，宋孝建以来，制局用事，与领军分兵权，典事以上皆得呈奏，领军拱手而已。
三月，戊子，魏皇子昌卒，侍御师王显失于疗治，时人皆以为承高肇之意也。
夏，四月，乙卯，皇太子纳妃，大赦。
五月，己亥，诏复置宗正、太仆、大匠、鸿胪，又增太府、太舟，仍先为十二卿。
癸卯，以安成王秀为荆州刺史。
秋，七月，甲午，魏立高贵嫔为皇后。
尚书令高肇益贵重用事。
肇多变更先朝旧制，减削封秩，抑黜勋人，由是怨声盈路。
群臣宗室皆卑下之，唯度支尚书元匡与肇抗衡，先自造棺置听事，欲舆棺诣阙论肇罪恶，自杀以切谏；肇闻而恶之。
会匡与太常刘芳议权量事，肇主芳议，匡遂与肇喧竞，表肇指鹿为马。
御史中尉王显奏弹匡诬毁宰相，有司处匡死刑。
诏恕死，降为光禄大夫。
八月，癸丑，竟陵壮公曹景宗卒。
初，魏主为京兆王愉纳于后之妹为妃，愉不爱，爱妾李氏，生子宝月。
于后召李氏入宫，捶之。
愉骄奢贪纵，所为多不法。
丁卯，魏大赦，改元永平。
魏京兆王愉遣使说平原太守清河房亮，亮斩其使；愉遣其将张灵和击之，为亮所败。
癸巳，立皇子绩为南康王。
魏高后之立也，彭城武宣王勰固谏，魏主不听。
高肇由是怨之，数谮勰于魏主，魏主不之信。
勰荐其舅潘僧固为长乐太守，京兆王愉之反，胁僧固与之同，肇固诬勰北与愉通，南招蛮贼。
彭城郎中令魏偃、前防阁高祖珍希肇提擢，构成其事。
肇令侍中元晖以闻，晖不从，又令左卫元珍言之。
帝以问晖，晖明勰不然；又以问肇，肇引魏偃、高祖珍为证，帝乃信之。
戊戌，召勰及高阳王雍、广阳王嘉、清河王怿、广平王怀、高肇俱入宴。
勰妃李氏方产，固辞不赴。
中使相继召之，不得已，与妃诀而登车，入东掖门，度小桥，牛不肯进，击之良久，更有使者责勰来迟，乃去牛，人挽而进。
宴于禁中，至夜，皆醉，各就别所消息。
俄而元珍引武士赍毒酒而至，勰曰：吾无罪，愿一见至尊，死无恨。
元珍曰：至尊何可复见。
勰曰：至尊圣明，不应无事杀我，乞与告者一对曲直。
武士以刀镮筑之，勰大言曰：冤哉，皇天。
忠而见杀。
武士又筑之，勰乃饮毒酒，武士就杀之，向晨，以褥裹尸载归其第，云王因醉而薨。
李妃号哭大言曰：高肇枉理杀人，天道有灵，汝安得良死。
魏主举哀于东堂，赠官、葬礼皆优厚加等。
在朝贵贱，莫不丧气。
行路士女皆流涕曰：高令公枉杀贤王。
由是中外恶之益甚。
京兆王愉不能守信都，癸卯，烧门，携李氏及其四子从百余骑突走。
李平入信都，斩愉所置冀州牧韦超等，遣统军叔孙头追执愉，置信都，以闻。
群臣请诛愉，魏主弗许，命锁送洛阳，申以家人之训。
行至野王，高肇密使人杀之。
诸子至洛，魏主皆赦之。
魏主将屠李氏，中书令崔光谏曰：李氏方妊，刑至刳胎，乃桀、纣所为，酷而非法。
请俟产毕然后行刑。
从之。
李平捕愉余党千余人，将尽杀之，录事参军高颢曰：此皆胁从，前既许之原免矣，宜为表陈。
平从之，皆得免死。
颢，祐之孙也。
济州刺史高植帅州军击愉有功，当封，植不受，曰：家荷重恩，为国致效，乃其常节，何敢求赏。
植，肇之子也。
加李平散骑常侍。
高肇及中尉王显素恶平，显弹平在冀州隐截官口，肇奏除平名。
初，显祖之世，柔然万余户降魏，置之高平、薄骨律二镇，及太和之末，叛走略尽，唯千余户在。
庚子，魏郢州司马彭珍等叛魏，潜引梁兵趋义阳，三关戍主侯登等以城来降。
郢州刺史娄悦婴城自守，魏以中山王英都督南征诸军事，将步骑三万出汝南以救之。
冬，十月，魏悬瓠军主白早生杀豫州刺史司马悦，自号平北将军，求援于司州刺史马仙琕。
丙寅，以吴兴太守张稷为尚书左仆射。
魏以尚书邢峦行豫州事，将兵击白早生。
丁丑，魏镇东参军成景隽杀宿豫戍主严仲贤，以城来降。
时魏郢、豫二州，自悬瓠以南至于安陆诸城皆没，唯义阳一城为魏坚守。
蛮帅田益宗帅群蛮以附魏，魏以为东豫州刺史；上以车骑大将军、开府仪同三司、五千户郡公招之，益宗不从。
十一月，庚寅，魏遣安东将军杨椿将兵四万攻宿豫。
魏主闻邢峦屡捷，命中山王英趣义阳，英以众少，累表请兵，弗许。
英至悬瓠，辄与峦共攻之。
十二月，己未，齐苟儿等开门出降，斩白早生及其党数十人。
英乃引兵前趋义阳。
宁朔将军张道凝先屯楚王城，癸亥，弃城走；项追击，斩之。
魏义阳太守狄道辛祥与娄悦共守义阳，将军胡武城、陶平虏攻之，祥夜出袭其营，擒平虏，斩武城，由是州境获全。
论功当赏，娄悦耻功出其下，间之于执政，赏遂不行。
壬申，魏东荆州表桓晖之弟叔兴前后招抚太阳蛮，归附者万余户，请置郡十六，县五十，”诏前镇东府长史郦道元案行置之。
是岁，柔然佗汗可汗复遣纥奚勿六跋献貂裘于魏，魏主弗受，报之如前。
初，高车侯倍穷奇为嚈哒所杀，执其子弥俄突而出。
佗汗可汗子丑奴立，号豆罗伏跋豆伐可汗，改元建昌。
宋、齐旧仪，祀天皆服袞冕，兼著作郎高阳许懋请造大裘，从之。
南朝〕梁高祖武皇帝天监八年（己丑公元509年）。
春，正月，辛巳，上祀南郊，大赦。
时有请封会稽、禅国山者，上命诸儒草封禅仪，欲行之。
许懋建议，以为舜柴岱宗，是为巡狩。
而郑引《孝经钩命决》云：封于太山，考绩柴燎；禅乎梁甫，刻石纪号。
舜五载一巡狩，春夏秋冬周遍四岳，若为封禅，何其数也。
又如管夷吾所说七十二君，燧人之前，世质民淳，安得泥金检玉。
结绳而治，安得镌文告成。
夷吾又云：惟受命之君然后得封禅。
周成王非受命之君，云何得封太山、禅社首。
若圣主，不须封禅；若凡主，不应封禅。
秦始皇尝封太山，孙皓尝遣兼司空董朝至阳羡封禅国山，皆非盛德之事，不足为法。
古者祀天祭地，礼有常数，诚敬之道，尽此而备。
魏中山王英至义阳，将取三关，先策之曰：三关相须如左右手，若克一关，两关不待攻而破；攻难不如攻易，宜先攻东关。
又恐其并力于东，乃使长史李华帅五统向西关，以分其兵势，自督诸军向东关。
先是，马仙琕使云骑将军马广屯长薄，军主胡文超屯松岘。
上使南郡太守韦㕡将兵救仙琕，㕡至安陆，增筑城二丈余，更开大堑，起高楼。
众颇讥其怯，㕡曰：不然，为将当有怯时，不可专勇。
中山王英急追马仙琕，将复邵阳之耻，闻㕡至，乃退。
上亦有诏罢兵。
初，魏主遣中书舍人鲷阳董绍慰劳叛城，白早生袭而囚之，送于建康。
魏主既克悬瓠，命于齐苟儿等四将之中分遣二人，敕扬州为移，以易绍及司马悦首。
移书未至，领军将军吕僧珍与绍言，爱其文义，言于上，上遣主书霍灵超谓绍曰：今听卿还，令卿通两家之好，彼此息民，岂不善也。
因召见，赐衣物，令舍人周舍慰劳之，且曰：战争多年，民物涂炭，吾是以不耻先言与魏朝通好，比亦有书全无报者，卿宜备申此意。
今遣传诏霍灵秀送卿至国，迟有嘉问。
又谓绍曰：卿知所以得不死不。
今者获卿，乃天意也。
夫立君以为民也，凡在民上，岂可以不思此乎。
若欲通好，今以宿豫还彼，彼当以汉中见归。
绍还魏言之魏主，不从。
三月，魏荆州刺史元志将兵七万寇潺沟，驱迫群蛮，群蛮悉渡汉水来降，雍州刺史吴平侯昺纳之。
纲纪皆以蛮累为边患，不如因此除之，昺曰：穷来归我，诛之不祥。
且魏人来侵，吾得蛮以为屏蔽，不亦善乎。
乃开樊城受其降，命司马朱思远等击志于潺沟，大破之，斩首万余级。
志，齐之孙也。
夏，四月，戊申，以临川王宏为司空，加车骑将军王茂开府仪同三司。
丁卯，魏楚王城主李国兴以城降。
秋，七月，癸巳，巴陵王萧宝义卒。
九月，辛巳，魏封故北海王详子颢为北海王。
魏公孙崇造乐尺，以十二黍为寸；刘芳非之，更以十黍为寸。
尚书令高肇等奏：崇所造八音之器及度量，皆与经传不同，诘其所以然，云必依经文，声则不协。
请更令芳依《周礼》造乐器，俟成，集议并呈，从其善者。
诏从之。
冬，十月，癸丑，魏以司空广阳王嘉为司徒。
十一月，己丑，魏主于式乾殿为诸僧及朝臣讲《维摩诘经》。
时魏主专尚释氏，不事经籍，中书侍郎河东裴延隽上疏，以为：汉光武、魏武帝，虽在戎马之间，未尝废书；先帝迁都行师，手不释卷。
时佛教盛于洛阳，中国沙门之外，自西域来者三千余人，魏主别为之立永明寺千余间以处之。
处士南阳冯亮有巧思，魏主使与河南尹甄琛、沙门统僧暹择嵩山形胜之地，立闲居寺，极岩壑土木之美。
由是远近承风，无不事佛，比及延昌，州郡共有一万三千余寺。
是岁，魏宗正卿元树来奔，赐爵邺王。
树，翼之弟也。
时翼为青、冀二州刺史，镇郁游，久之，翼谋举州降魏，事泄而死。
南朝〕梁高祖武皇帝天监九年（庚寅公元510年）。
春，正月，乙亥，以尚书令沈约为左光禄大夫，右光禄大夫王莹为尚书令。
约文学高一时，而贪冒荣利，用事十余年，政之得失，唯唯而已。
自以久居端揆，有志台司，论者亦以为宜，而上终不用；乃求外出，又不许。
徐勉为之请三司之仪，上不许。
庚寅，新作缘淮塘，北岸起石头迄东冶，南岸起后渚篱门迄三桥。
三月，丙戌，魏皇子诩生，大赦。
诩母胡充华，临泾人，父国珍，袭武始伯。
充华初选入掖庭，同列以故事祝之：愿生诸王、公主，勿生太子。
充华曰：妾之志异于诸人，奈何畏一身之死而使国家无嗣乎。
及有娠，同列劝去之，充华不可，私自誓曰：若幸而生男，次第当长，男生身死，所不憾也。
既而生诩。
先是，魏主频丧皇子，年渐长，深加慎护，择良家宜子者以为乳保，养于别宫，皇后、充华皆不得近。
己丑，上幸国子学，亲临讲肄。
乙未，诏皇太子以下及王侯之子年可从师者皆入学。
旧制：尚书五都令史皆用寒流。
夏，四月，丁巳，诏曰：尚书五都，职参政要，非但总领众局，亦乃方轨二丞；可革用士流，秉此群目。
于是以都令史视奉朝请，用太学博士刘纳兼殿中都，司空法曹参军刘显兼吏部都，太学博士孔虔孙兼金部都，司空法曹参军萧轨兼左右户都，宣毅墨曹参军王颙兼中兵都；并以才地兼美，首膺其选。
冬，十月，魏中山献武王英卒。
魏刘芳等奏所造乐器及教文、武二舞、登歌、鼓吹曲等已成，乞如前敕集公卿群儒义定，与旧乐参呈，若臣等所造，形制合古，出拊会节，请于来年元会用之。
南朝〕梁高祖武皇帝天监十年（辛卯公元511年）。
春，正月，辛丑，上祀南郊，大赦。
尚书左仆射张稷，自谓攻大赏薄，尝侍宴乐寿殿，酒酣，怨望形于辞色。
上曰：卿兄杀郡守，弟杀其君，有何名称。
稷曰：臣乃无名称，至于陛下，不得言无勋。
东昏暴虐，义师亦来伐之，岂在臣而已。
上捋其须曰：张公可畏人。
稷既惧且恨，乃求出外，癸卯，以稷为青、冀二州刺史。
王珍国亦怨望，罢梁、秦二州刺史还，酒后于坐启云：臣近入梁山便哭。
上大惊曰：卿若哭东昏，则已晚；若哭我，我复未死。
丁巳，魏汾州山胡刘龙驹聚众反，侵扰夏州，诏谏议大夫薛和发东秦、汾、华、夏四州之众以讨之。
辛酉，上祀明堂。
三月，琅邪民王万寿杀东莞、琅邪二郡太守刘晰，据朐山，召魏军。
壬戌，魏广阳懿烈王嘉卒。
魏徐州刺史卢昶遣郯城戍副张天惠、琅邪戍主傅文骥相继赴朐山，青、冀二州刺史张稷遣兵拒之，不胜。
夏，四月，文骥等据朐山，诏振远将军马仙琕击之。
魏又遣假安南将军萧宝寅、假平东将军天水赵遐将兵据朐山，受卢昶节度。
甲戌，魏薛和破刘龙驹，悉平其党，表置东夏州。
五月，丙辰，魏禁天文学。
以国子祭酒张充为尚书左仆射。
充，绪之子也。
马仙琕围朐山，张稷权顿六里以督馈运，上数发兵助之。
秋，魏卢昶上表请益兵六千，米十万石，魏主以兵四千给之。
冬，十一月，己亥，魏主诏扬州刺史李崇等治兵寿阳，以分朐山之势。
卢昶本儒生，不习军旅。
卢昶之在朐山也，御史中尉游肇言于魏主曰：朐山蕞尔，僻在海滨，卑湿难居，于我非急，于贼为利。
为利，故必致死而争之；非急，故不得已而战。
以不得已之众击必死之师，恐稽延岁月，所费甚大。
假令得朐山，徒致交争，终难全守，所谓无用之田也。
闻贼屡以宿豫求易朐山，若必如此，持此无用之地，复彼旧有之疆，民役时解，其利为大。
魏主将从之，会昶败，迁肇侍中。
肇，明根之子也。
马仙琕为将，能与士卒同劳逸，所衣不过布帛，所居无帏幕衾屏，饮食与厮养最下者同。
其在边境，常单身潜入敌境，伺知壁垒村落险要处，所攻战多捷，士卒亦乐为之用。
魏以甄琛为河南尹，琛表曰：国家居代，患多盗窃，世祖发愤，广置主司、里宰，皆以下代令长及五等散男有经略者乃得为之。
又多置吏士为其羽翼，崇而重之，始得禁止。
今迁都已来，天下转广，四远赴会，事过代都，五方杂沓，寇盗公行，里正职轻任碎，多是下才，人怀苟且，不能督察。
请取武官八品将军已下干用贞济者，以本官俸恤领里尉之任，高者领六部尉，中者领经途尉，下者领里正。
是岁，梁之境内有州二十三，郡三百五十，县千二十二。
是后州名浸多，废置离合，不可胜记。
魏朝亦然。
上敦睦九族，优借朝士，有犯罪者，皆屈法申之。
百姓有罪，则案之如法，其缘坐则老幼不免，一人逃亡，举家质作，民既穷窘，奸宄益深。
尝因郊祀，有秣陵老人遮车驾言曰：陛下为法，急于庶民，缓于权贵，非长久之道。
诚能反是，天下幸甚。
上于是思有以宽之。
南朝〕梁高祖武皇帝天监十一年（壬辰公元512年）。
春，正月，壬辰，诏：自今逋谪之家及罪应质作，若年有老小，可停将送。
以临川王宏为太尉，骠骑将军王茂为司空、尚书令。
丙辰，魏以车骑大将军、尚书令高肇为司徒，清河王怿为司空，广平王怀进号骠骑大将军，加仪同三司。
肇虽登三司，犹自以去要任，怏怏形于言色，见者嗤之。
尚书右丞高绰、国子博士封轨，素以方直自业，及肇为司徒，绰送迎往来，轨竟不诣肇。
绰顾不见轨，乃遽归，叹曰：吾平生自谓不失规矩，今日举措，不如封生远矣。
绰，允之孙；轨，懿之族孙也。
清河王怿有才学闻望，惩彭城之祸，因侍宴，谓肇曰：天子兄弟讵有几人，而翦之几尽。
昔王莽头秃，藉渭阳之资，遂篡汉室。
今君身曲，亦恐终成乱阶。
会大旱，肇擅录囚徒，欲以收众心。
怿言于魏主曰：昔季氏旅于泰山，孔子疾之。
诚以君臣之分，宜防微杜渐，不可渎也。
减膳灵囚，乃陛下之事，今司徒行之，岂人臣之义乎。
明君失之于上，奸臣窃之于下，祸乱之基，于此在矣。
帝笑而不应。
夏，四月，魏诏尚书与群司鞫理狱讼，令饥民就谷燕、恒二州及六镇。
乙酉，魏大赦，改元延昌。
冬，十月，乙亥，魏立皇子诩为太子，始不杀其母。
以尚书右仆射郭祚领太子少师。
祚尝从魏主幸东宫，怀黄以奉太子；时应诏左右赵桃弓深为帝所信任，祚私事之，时人谓之桃弓仆射”、黄少师”。
十一月，乙未，以吴郡太守袁昂兼尚书右仆射。
初，齐太子步兵校尉平昌伏曼容表求制一代礼乐，世祖诏选学士十人修五礼，丹阳尹王俭总之。
俭卒，以事付国子祭酒何胤。
胤还东山，齐明帝敕尚书令徐孝嗣掌之。
孝嗣诛，率多散逸，诏骠骑将军何佟之掌之。
己酉，临川王宏以公事在迁骠骑大将军。
是岁，魏以桓叔兴为南荆州刺史，治安昌，录东荆州。
南朝〕梁高祖武皇帝天监十二年（癸巳公元513年）。
春，正月，辛卯，上祀南郊，大赦。
二月，辛酉，以兼尚书右仆射袁昂为右仆射。
己卯，魏高阳王雍进位太保。
辛巳，新作太极殿。
夏，五月，寿阳久雨，大水入城，庐舍皆没。
扬州治中裴绚帅城南民数千家泛舟南走，避水高原，谓崇还北，因自称豫州刺史，与别驾郑祖起等送任子来请降。
马仙琕遣兵赴之。
崇沉深宽厚，有方略，得士众心，在寿春十年，常养壮士数千人，寇来无不摧破，领敌谓之卧虎”。
上屡设反间以疑之，又授崇车骑大将军、开府仪同三司、万户郡公，诸子皆为县侯，而魏主素知其忠笃，委信不疑。
六月，癸巳，新作太庙。
秋，八月，戊午，以临川王宏为司空。
魏恒、肆二州地震、山鸣，逾年不已，民履压死伤甚众。
魏主幸东宫，以中书监崔光为太了少傅，命太子拜之。
光辞不敢当，帝不许。
太子南面再拜，詹事王显启请从太子拜，于是宫臣皆拜。
光北面立，不敢答，唯西面拜谢而出。
南朝〕梁高祖武皇帝天监十三年（甲午公元514年）。
春，二月，丁亥，上耕藉田，大赦。
宋、齐藉田皆用正月，至是始用二月，及致斋祀先农。
魏东豫州刺史田益宗衰老，与诸子孙聚敛无厌，部内苦之，咸言欲叛。
魏主遣中书舍人刘桃符慰劳益宗，桃符还，启益宗侵扰之状。
可令鲁生赴阙，当加任使。
秋，七月，乙亥，立皇子纶为邵陵王，绎为湘东王，纪为武陵王。
冬，十月，庚辰，魏主遣骁骑将军马义舒慰谕柔然。
魏王足之入寇也，上命宁州刺史涪人李略御之，许事平用为益州。
其兄子苗奔魏，步兵校尉泰山淳于诞尝为益州主簿，自汉中入魏，二人共说魏主以取蜀之策，魏主信之。
辛亥，以司徒高肇为大将军、平蜀大都督，将步骑十五万寇益州；命益州刺史傅竖眼出巴北，梁州剌史羊祉出涪城，安西将军奚康生出绵竹，抚军将军甄琛出剑阁；乙卯，以中护军元遥为征南将军，都督镇遏梁、楚。
游肇谏，以为今频年水旱，百姓不宜劳役。
魏降人王足陈计，求堰淮水以灌寿阳。
上以为然，使水工陈承伯、材官将军祖暅视地形，咸谓淮内沙士漂轻不坚实，功不可就”。
上弗听，发徐、扬民率二十户取五丁以筑之，假太子右卫率康绚都督淮上诸军事，并护堰作于钟离。
役人及战士合二十万，南起浮山，北抵巉石，依岸筑土，合脊于中流。
魏以前定州刺史杨津为华州刺史。
魏太子尚幼，每出入东宫，左右乳母而已，宫臣皆不之知。
詹事杨昱上言：乞自今召太子必降手敕，令臣等翼从。
魏主从之，命宫臣在直者从至万岁门。
魏御史中尉王显问治书侍御史阳固曰：吾作太府卿，府库充实，卿以为何如。
固曰：公收百官之禄四分之一，州郡赃赎，悉输京师，以此充府，未足为多。
且有聚敛之臣，宁有盗臣。
南朝〕梁高祖武皇帝天监十四年（乙未公元515年）。
春，正月，乙巳朔，上冠太子于太极殿，大赦。
南朝〕梁高祖武皇帝天监十八年（己亥公元519年）。
春，正月，甲申，以尚书左仆射袁昂为尚书令，右仆射王暕为左仆射，太子詹事徐勉为右仆射。
丁亥，魏主下诏，称皇太后临朝践极，岁将半纪，宣称诏’以令宇内。
辛卯，上祀南郊。
初，燕燕郡太守高湖奔魏，其子谧为侍御史，坐法徙怀朔镇，世居北边，遂习鲜卑之俗。
谧孙欢，沉深有大志，家贫，执役在平城，富人娄氏女见而奇之，遂嫁焉。
夏，四月，丁巳，大赦。
五月，戊戌，魏以任城王澄为司徒，京光王继为司空。
魏累世强盛，东夷、西域贡献不绝，又立互市以致南货，至是府库盈溢。
胡太后尝幸绢藏，命王公嫔主从行者百余人各自负绢，称力取之，少者不减百余匹。
尚书令、仪同三司李崇，章武王融，负绢过重，颠仆于地，崇伤腰，融损足，太后夺其绢，使空出，时人笑之。
融，太洛之子也。
侍中崔光止取两匹，太后怪其少；对曰：臣两手唯堪两匹。
众皆愧之。
时宗室外戚权幸之臣，竞为豪侈。
高阳王雍，富贵冠一国，宫室园圃，侔于禁苑，僮仆六千，伎女五百，出则仪卫塞道路，归则歌吹连日夜，一食直钱数万。
李崇富埒于雍，而性俭啬，尝谓人曰：高阳一食，敌我千日。
河间王琛，每欲与雍争富，骏马十余匹，皆以银为槽，窗户之上，玉凤衔铃，金龙吐旆。
太皇好佛，营建诸寺，无复穷已，令诸州各建五级浮图，民力疲弊。
诸王、贵人、宦官、羽林各建寺于洛阳，相高以壮丽。
太后数设斋会，施僧物动以万计，赏赐左右无节，所费不赀，而未尝施惠及民。
府库渐虚，乃减削百官禄力。
任城王澄上表，以为萧衍常蓄窥觎之志，宜及国家强盛，将士施力，早图混壹之功。
比年以来，公私贫困，宜节省浮费以周急务。
太后虽不能用，常优礼之。
魏自永平以来，营明堂、壁雍，役者多不过千人，有司复借以修寺及供它役，十余年竟不能成。
起部郎源子恭上书，以为废经国之务，资不急之费，宜彻减诸役，早图就功，使祖宗有严配之期，苍生睹礼乐之富。
诏从之，然亦不能成也。
澄因奏匡罪状三十余条，廷尉处以死刑。
秋，八月，己未，诏免死，削除官爵，以车骑将军侯刚代领中尉。
九月，庚寅朔，胡太后游嵩高；癸巳，还宫。
太后从容谓兼中书舍人杨昱曰：亲姻在外，不称人心，卿有闻，慎勿讳隐。
昱奏扬州刺史李崇五车载货，恒州刺史杨钧造银食器，饷领军元义。
太后召义夫妻，泣而责之。
义由是怨昱。
昱叔父舒妻，武昌王和之妹也。
和即义之从祖。
舒卒，元氏频请别居，昱父椿泣责不听，元氏恨之。
会瀛州民刘宣明谋反，事觉，逃亡。
义使和及元氏诬告昱藏匿宣明，且云：昱父定州刺史椿，叔父华州刺史津，并送甲仗三百具，谋为不逞。
义复构成之。
遣御杖五百人夜围昱宅，收之，一无所获。
太后问其状，昱具对为元氏所怨。
太后解昱缚，处和及元氏死刑，既而义营救之，和直免官，元氏竟不坐。
冬，十二月，癸丑，魏任城文宣王澄卒。
庚申，魏大赦。
是岁，高句丽王云座，世子安立。
魏以郎选不精，大加沙汰，唯朱元旭、辛雄、羊深、源子恭及范阳祖莹等八人以才用见留，余皆罢遣。
深，祉之子也。
南朝〕梁高祖武皇帝普通元年（庚子公元520年）。
春，正月，乙亥朔，改元，大赦。
丙子，日有食之。
己卯，以临川王宏为太尉、扬州刺史，金紫光禄大夫王份为尚书左仆射。
份，奂之弟也。
左军将军豫宁威伯冯道根卒。
是日上春，祠二庙，既出宫，有司以闻。
上问中书舍人朱异曰：吉凶同日，今可行乎。
对曰：昔卫献公闻柳庄死，不释祭服而往。
道根虽未为社稷之臣，亦有劳王室，临之，礼也。
上即幸其宅，哭之以恸。
高句丽世子安遣使入贡。
二月，癸丑，以安为宁东将军、高句丽王，遣使者江法盛授安衣冠剑佩。
魏光州兵就海中执之，送洛阳。
魏太傅、侍中、清河文献王怿，美风仪，胡太后逼而幸之。
然素有才能，辅政多所匡益，好文学，礼敬士人，时望甚重。
秋，七月，丙子，太后在嘉福殿，未御前殿，义奉帝御显阳殿，腾闭永巷门，太后不得出。
怿入，遇义于含章殿后，义厉声不听怿入，怿曰：汝欲反邪。
又使中常侍酒泉贾粲侍帝书，密令防察动止。
叉遂与太师高阳王雍等同辅政，帝谓义为姨父。
朝野闻怿死，无不丧气，胡夷为之剺面者数百人。
游肇愤邑而卒。
己卯，江、淮、海并溢。
辛卯，魏主加元服，大赦，改元正光。
魏相州刺史中山文庄王熙，英之子也，与弟给事黄门侍郎略、司徒祭酒纂，皆为清河王怿所厚，闻怿死，起兵于邺，上表欲诛元义、刘腾，纂亡奔邺。
后十日，长史柳元章等帅城人鼓噪而入，杀其左右，执熙、纂并诸子置于高楼。
辛酉，魏以京光王继为司徒。
春，正月，辛巳，上祀南郊。
置孤独园于建康，以收养穷民。
戊子，大赦。
辛丑，上祀明堂。
京兆王继自以父子权位太盛，固请以司徒让车骑大将军、仪同三司崔光。
夏，四月，庚子，以继为太保，侍中如故；继固辞，不许。
壬寅，以崔光为司徒，侍中、祭酒、著作如故。
春，正月，庚子，以尚书令袁昂为中书监，吴郡太守王暕为尚书左仆射。
五月，壬辰朔，日有食之，既。
癸巳，大赦。
冬，十一月，甲午，领军将军始兴忠武王憺卒。
夏，四月，魏元孚持白虎幡劳阿那瓌于柔玄、怀荒二镇之间。
阿那瓌众号三十万，阴有异志，遂拘留孚，载以辒车。
每集其众，坐孚东厢，称为行台，甚加礼敬。
引兵而南，所过剽掠，至平城，乃听孚还。
有司奏孚辱命，抵罪。
甲申，魏遣尚书令李崇、左仆射元纂帅骑十万击柔然。
阿那瓌闻之，驱良民二千、公私马牛羊数十万北遁，崇追之三千余里，不及而还。
秋，七月，辛亥，魏诏：见在朝官，依令七十合解者，可给本官半禄，以终其身。
九月，魏诏侍中、太尉汝南王悦入居门下，与丞相高阳王雍参决尚书奏事。
梁初唯扬、荆、郢、江、湘、梁、益七州用钱，交、广用金银，余州杂以谷帛交易。
魏以汝南王悦为太保。
汉太宗孝文皇帝前三年（甲子公元前177年）。
冬，十月，丁酉晦，日有食之。
十一月，丁卯晦，日有食之。
诏曰：前遣列侯之国，或辞未行。
丞相，朕之所重，其为朕率列侯之国。
十二月，免丞相勃，遣就国。
乙亥，以太尉灌婴为丞相；罢太尉官，属丞相。
夏，四月，城阳景王章薨。
初，赵王敖献美人于高祖，得幸，有娠。
及贯高事发，美人亦坐系河内。
美人母弟赵兼因辟阳侯审食其言吕后，吕后妒，弗肯白。
美人已生子，恚，即自杀。
吏奉其子诣上，上悔，名之曰长，令吕后母之，而葬其母真定。
后封长为淮南王。
五月，匈奴右贤王入居河南地，侵盗上郡保塞蛮夷，杀略人民。
初，南阳张释之为骑郎，十年不得调，欲免归。
袁盎知其贤而荐之，为谒者仆射。
顷之，太子与梁王共车入朝，不下司马门。
于是释之追止太子、梁王，无得入殿门，遂劾不下公门，不敬”，奏之。
薄太后闻之；帝免冠，谢教儿子不谨。
薄太后乃使使承诏赦太子、梁王，然后得入。
帝由是奇释之，拜为中大夫；顷之，至中郎将。
从行至霸陵，上谓群臣曰：嗟乎。
以北山石为椁，用紵絮斮陈漆其间，岂可动哉。
左右皆曰：善。
释之曰：使其中有可欲者，虽锢南山犹有隙；使其中无可欲者，虽无石椁，又何戚焉。
帝称善。
是岁，释之为廷尉。
汉太宗孝文皇帝前四年（乙丑公元前176年）。
冬，十二月，颍阴懿侯灌婴薨。
春，正月，甲午，以御史大夫阳武张苍为丞相。
苍好书，博闻，尤邃律历。
上召河东守季布，欲以为御史大夫。
有言其勇、使酒、难近者；至，留邸一月，见罢。
季布因进曰：臣无功窃宠，待罪河东，陛下无故召臣，此人必有以臣欺陛下者。
今臣至，无所受事，罢去，此人必有毁臣者。
夫陛下以一人之誉而召臣，以一人之毁而去臣，臣恐天下有识闻之，有以窥陛下之浅深也。
上默然，惭，良久曰：河东，吾股肱郡，故特召君耳。
作顾成庙。
汉太宗孝文皇帝前五年（丙寅公元前175年）。
春，二月，地震。
初，秦用半两钱，高祖嫌其重，难用，更铸荚钱。
于是物价腾踊，米至石万钱。
夏，四月，更造四铢钱，除盗铸钱令，使民得自铸。
贾谊谏曰：法使天下公得雇租铸铜、锡为钱，敢杂以铅、铁为它巧者，其罪黥。
然铸钱之情，非殽杂为巧，则不可得赢；而殽之甚微，为利其厚。
夫事有召祸而法有起奸；今令细民人操造币之势，各隐屏而铸作，因欲禁其厚利微奸，虽黥罪日报，其势不止。
乃者，民人抵罪多者一县百数，及吏之所疑搒笞奔走者甚众。
夫县法以诱民，使入隐阱，孰多于此。
又民用钱，郡县不同：或用轻钱，百加若干；或用重钱，平称不受。
法钱不立，吏急而壹之乎。
则大为烦苛而力不能胜；纵而弗呵乎。
则市肆异用，钱文大乱；苟非其术，何乡而可哉。
今农事弃捐而采铜者日蕃，释其耒耨，冶熔炊炭；奸钱日多，五谷不为多。
善人怵而为奸邪，愿民陷而之刑戮；刑戮将甚不详，奈何而忽。
国知患此，吏议必曰禁之’。
禁之不得其术，其伤必大。
令禁铸钱，则钱必重；重则其利深，盗铸如云而起，弃市之罪又不足以禁矣。
奸数不胜而法禁数溃，铜使之然也。
铜布于天下，其为祸博矣，故不如收之。
贾山亦上书谏，以为：钱者，亡用器也，而可以易富贵。
富贵者，人主之操柄也；令民为之，是与人主共操柄，不可长也。
上不听。
是时，太中大夫邓通方宠幸，上欲其富，赐之蜀严道铜山，使铸钱。
汉太宗孝文皇帝前六年（丁卯公元前174年）。
冬，十月，桃、李华。
淮南厉王长自作法令行于其国，逐汉所置吏，请自置相、二千石；帝曲意从之。
又擅刑杀不辜及爵人至关内侯；数上书不逊顺。
帝重自切责之，乃令薄昭与书风谕之，引管、蔡及代顷王、济北王兴居以为儆戒。
王不说，令大夫但、士伍开章等七十人与棘蒲侯柴武太子奇，谋以辇车四十乘反谷口。
袁盎谏曰：上素骄淮南王，弗为置严傅、相，以故至此。
淮南王为人刚，今暴摧折之，臣恐卒逢雾露病死，陛下有杀弟之名，奈何。
上曰：吾特苦之耳，今复之。
淮南王果愤恚不食死。
县传至雍，雍令发封，以死闻。
上哭甚悲，谓袁盎曰：吾不听公言，卒亡淮南王。
今为奈何。
盎曰：独斩丞相、御史以谢天下乃可。
上即令丞相、御史逮考诸县传送淮南王不发封馈侍者，皆弃市；以列侯葬淮南王于雍，置守冢三十户。
后顷之，冒顿死，子稽粥立，号曰老上单于。
老上单于初立，帝复遣宗室女翁主为单于阏氏，使宦者燕人中行说傅翁主。
说不欲行，汉强使之。
说曰：必我也，为汉患者。
中行说既至，因降单于，单于甚亲幸之。
初，匈奴好汉缯絮、食物。
中行说曰：匈奴人众不能当汉之一郡，然所以强者，以衣食异，无仰于汉也。
今单于变俗，好汉物；汉物不过什二，则匈奴尽归于汉矣。
其得汉缯絮，以驰草棘中，衣袴皆裂敝，以示不如旃裘之完善也；得汉食物，皆去之，以示不如湩酪之便美也。
于是说教单于左右疏记，以计课其人众、畜牧。
其遗汉书牍及印封，皆令长大，倨傲其辞，自称天地所生、日月所置匈奴大单于”。
梁太傅贾谊上疏曰：。
夫树国固必相疑之势，下数被其殃，上数爽其忧，甚非所以安上而全下也。
今或亲弟谋为东帝，亲兄之子西乡而击，今吴又见告矣。
天子春秋鼎盛，行义未过，德泽有加焉，犹尚如是；况莫大诸侯，权力且十此者乎。
黄帝曰：日中必熭，操刀必割。
今令此道顺而全安甚易，不肯蚤为，已乃堕骨肉之属而抗刭之，岂有异秦之季世虖。
原注：虖，古之乎字。
其异姓负强而动者，汉已幸而胜之矣，又不易其所以然；同姓袭是迹而动，既有征矣，其势尽又复然。
殃祸之变，未知所移，明帝处之尚不能以安，后世将如之何。
天下之势方倒悬。
凡天子者，天下之首。
何也。
上也。
蛮夷者，天下之足。
何也。
下也。
今匈奴嫚侮侵掠，至不敬也；而汉岁致金絮采缯以奉之。
足反居上，首顾居下，倒县如此，莫之能解，犹为国有人乎。
可为流涕者此也。
商君遗礼义，弃仁恩，并心于进取；行之二岁，秦俗日败。
陛下又不自忧，窃为陛下惜之。
夏、殷、周为天子皆数十世，秦为天子二世而亡。
人性不甚相远也，何三代之君有道之长而秦无道之暴也。
其故可知也。
古之王者，太子乃生，固举以礼，有司齐肃端冕，见之南郊，过阙则下，过庙则趋，故自为赤子而教固已行矣。
孩提有识，三公、三少明孝仁礼义以道习之，逐去邪人，不使见恶行，于是皆选天下之端士、孝悌博闻有道术者以卫翼之，使与太子居处出入。
故太子乃生而见正事，闻正言，行正道，左右前后皆正人也。
夫习与正人居之不能毋正，犹生长于齐不能不齐言也；习与不正人居之不能毋不正，犹生长于楚之地不能不楚言也。
孔子曰：少成若天性，习贯如自然。
习与智长，故切而不愧；化与心成，故中道若性。
夫三代之所以长久者，以其辅翼太子有此具也。
及秦而不然，使赵高傅胡亥而教之狱，所习者非斩、劓人，则夷人之三族也。
胡亥今日即位而明日射人，忠谏者谓之诽谤，深计者谓之妖言，其视杀人若艾草菅然。
岂惟胡亥之性恶哉。
彼其所以道之者非其理故也。
鄙谚曰：前车覆，后车诫。
秦世之所以亟绝者，其辙迹可见也；然而不避，是后车又将覆也。
天下之命，县于太子，太子之善，在于早谕教与选左右。
夫心未滥而先谕都，则化易成也；开于道术智谊之指，则教之力也；若其服习积贯，则左右而已。
夫胡、粤之人，生而同声，嗜欲不异；及其长而成俗，累数译而不能相通，有虽死而不相为者，则教习然也。
臣故曰选左右、早谕教最急。
夫教得而左右正，则太子正矣，太子正而天下定矣。
书》曰：一人有庆，兆民赖之。
此时务也。
凡人之智，能见已然，不能见将然。
夫礼者禁于将然之前，而法者禁于已然之后，是故法之所为用易见而礼之所为生难知也。
若夫庆赏以劝善，刑罚以惩恶，先王执此之政，坚如金石；行此之令，信如四时；据此之公，无私如天地，岂顾不用哉。
然而曰礼云、礼云者，贵绝恶于未萌而起教于微眇，使民日迁善、远罪而不自知也。
孔子曰：听讼，吾犹人也；必也使毋讼乎。
为人主计者，莫如先审取舍，取舍之极定于内而安危之萌应于外矣。
秦王之欲尊宗庙而安子孙，与汤、武同。
然而汤、武广大其德行，六七百岁而弗失，秦王治天下十馀岁则大败。
此亡他故矣：汤、武之定取舍审而秦王之定取舍不审矣。
夫天下，大器也；今人之置器，置诸安处则安，置诸危处则危。
天下之情，与器无以异，在天子之所置之。
汤、武置天下于仁、义、礼、乐，累子孙数十世，此天下所共闻也；秦王置天下于法令、刑罚，祸几及身，子孙诛绝，此天下之所共见也。
是非其明效大验邪。
人之言曰：听言之道，必以其事观之，则言者莫敢妄言。
今或言礼谊之不如法令，教化之不如刑罚，人主胡不引殷、周、秦事以观之也。
人主之尊譬如堂，群臣如陛，众庶如地。
故陛九级上，廉远地，则堂高；陛无级，廉近地，则堂卑。
高者难攀，卑者易陵，理势然也。
故古者圣王制为等列，内有公、卿、大夫、士，外有公、侯、伯、子、男，然后有官师、小吏，延及庶人，等级分明而天子加焉，故其尊不可及也。
里谚曰：欲投鼠而忌器。
谊以绛侯前逮系狱，卒无事，故以此讥上。
上深纳其言，养臣下有节，是后大臣有罪，皆自杀，不受刑。
汉太宗孝文皇帝前七年（戊辰公元前173年）。
冬，十月，令列侯太夫人、夫人、诸侯王子及吏二千石无得擅征捕。
夏，四月，赦天下。
六月，癸酉，未央宫东阙罘罳灾。
民有歌淮南王者曰：一尺布，尚可缝；一斗粟，尚可舂；兄弟二人不相容。
帝闻而病之。
汉太宗孝文皇帝前八年（己巳公元前172年）。
夏，封淮南厉王子安等四人为列侯。
贾谊知上必将复王之也，上疏谏曰：淮南王之悖逆无道，天下孰不知其罪。
有长星出于东方。
汉太宗孝文皇帝前九年（庚午公元前171年）。
春，大旱。
汉太宗孝文皇帝前十年（辛未公元前170年）。
冬，上行幸甘泉。
将军薄昭杀汉使者。
臣光曰：李德裕以为：汉文帝诛薄昭，断则明矣，于义则未安也。
南朝〕梁高祖武皇帝普通五年（甲辰公元524年）。
春，正月，辛丑，魏主祀南郊。
三月，魏以临淮王彧都督北讨诸军事，讨破六韩拔陵。
夏，四月，高平镇民赫连恩等反，推敕勒酋长胡琛为高平王，攻高平镇以应拔陵。
魏将卢祖迁击破之，琛北走。
卫可孤攻怀朔镇经年，外援不至，杨钧使贺拔胜诣临淮王彧告急。
五月，临淮王彧与破六韩拔陵战于五原，兵败，彧坐削除官爵。
安北将军陇西李叔仁又败于白道，贼势日盛。
魏主引丞相、令、仆、尚书、侍中、黄门于显阳殿，问之曰：今寇连恒、朔，逼近金陵，计将安出。
但臣年七十，加之疲病，不堪军旅，愿更择贤材。
臣光曰：李崇之表，乃所以销祸于未萌，制胜于无形。
壬申，加崇使持节、开府仪同三司、北讨大都督，命抚军将军崔暹、镇军将军广阳王深皆受崇节度。
深，嘉之子也。
六月，以豫州刺史裴邃督征讨诸军事以伐魏。
魏自破六韩拔陵之反，二夏、豳、凉寇盗蜂起。
秦州刺史李彦，政刑残虐，在下皆怨。
是月，城内薛珍等聚党突入州门，擒彦，杀之，推其党莫折大提为帅，大提自称秦王。
魏遣雍州刺史元志讨之。
初，南秦州豪右杨松柏兄弟，数为寇盗，刺史博陵崔游诱之使降，引为主簿，接以辞色，使说下群氐，既而因宴会尽收斩之，由是所部莫不猜惧。
丁酉，魏大赦。
秋，七月，甲寅，魏遣吏部尚书元修义兼尚书仆射，为西道行台，帅诸将讨莫折念生。
崔暹违李崇节度，与破六韩拔陵战于白道，大败，单骑走还。
拔陵并力攻崇，崇力战不能御，引还云中，与之相持。
诏征崔暹系廷尉；暹以女妓、田园赂元义，卒得不坐。
丁丑，莫折念生遣其都督杨伯年等攻仇鸠、河池二戍，东益州刺史魏子建遣将军伊祥等击破之，斩首千余级。
魏凉州幢帅于菩提等执刺史宋颖，据州反。
八月，庚寅，徐州刺史成景儁拔魏童城。
魏员外散骑侍郎李苗上书曰：凡食少兵精，利于速战；粮多卒众，事宜持久。
魏以苗为统军，与别将淳于诞俱出梁、益，隶魏子建。
未至，莫折念生遣其弟高阳王天生将兵下陇。
甲午，都督元志与战于陇口，志兵败，弃众东保岐州。
东西部敕勒皆叛魏，附于破六韩拔陵，魏主始思李崇及广阳王深之言。
丙申，下诏：诸州镇军贯非有罪配隶者，皆免为民。
改镇为州，以怀朔镇为朔州，更命朔州白云州。
遣兼黄门侍郎郦道元为大使，抚慰六镇。
时六镇已尽叛，道元不果行。
先是，代人迁洛者，多为选部所抑，不得仕进。
及六镇叛，元义乃用代来寒人为传诏以尉悦之。
廷尉评代人山伟奏记，称义德美，义摧伟为尚书二千石郎。
戊戌，莫折念生遣都督窦双攻魏盘头郡，东益州刺史魏子建遣将军窦念祖击破之。
九月，戊申，成景儁拔魏睢陵。
戊午，北兖州刺史赵景悦围荆山。
裴邃帅骑三千袭寿阳，壬戌夜，斩关而入，克其外郭。
魏扬州刺史长孙稚御之，一日九战，后军蔡秀成失道不至，邃引兵还。
别将击魏淮阳，魏使行台郦道元、都督河间王琛救寿阳，安乐王鉴救淮阳。
鉴，诠之子也。
魏西道行台元修义得风疾，不能治军。
壬申，魏以尚书左仆射齐王萧宝寅为西道行台大都督，帅诸将讨莫折念生。
宋颖密求救于吐谷浑王伏连筹，伏连筹自将救凉州，于菩提弃城走，追斩之。
城民越天安等复推宋颖为刺史。
河间王琛军至西硖石，解涡阳围，复荆山戍。
青、冀二州刺史王神念与战，为琛所败。
冬，十月，戊寅，裴邃、元树攻魏建陵城，克之。
辛巳，拔曲木，扫虏将军彭宝孙拔琅邪。
魏营州城民刘安定、就德兴执刺史李仲遵，据城反。
城民王恶儿斩安定以降；德兴东走，自称燕王。
胡琛遣其将宿勤明达寂豳、夏、北华三州，壬午，魏遗都督北海王颢帅诸将讨之。
颢，详之子也。
甲申，彭宝孙拔檀丘。
魏使黄门侍郎卢同持节诣营州慰劳，就德兴降而复反。
诏以同为幽州刺史兼尚书行台，同屡为德兴所败而还。
魏朔方胡反，围夏州刺史源子雍，城中食尽，煮马皮而食之，众无贰心。
子雍欲自出求粮，留其子延伯守统万，将佐皆曰：今四方离叛，粮尽援绝，不若父子俱去。
魏广阳王深上言：今六镇尽叛，高车二部亦与之同，以此疲兵击之，必无胜理。
不若选练精兵守恒州诸要，更为后图。
遂与李崇引兵还平城。
崇谓诸将曰：云中者，白道之冲，贼之咽喉，若此地不全，则并、肆危矣。
当留一人镇之，谁可者。
众举费穆，崇乃请穆为朔州刺史。
贺拔度拔父子及武川宇文肱纠合乡里豪杰，共袭卫可孤，杀之；度拔寻与铁勒战死。
肱，逸豆归之玄孙也。
李崇引国子博士祖莹为长史；广阳王深奏莹诈增首级，盗没军资，莹坐除名，崇亦免官削爵征还。
深专总军政。
莫折天生进攻魏歧州，十一月，戊申，陷之，执都督元志及刺史裴芬之，送莫折念生杀之。
念生又使卜胡等寇泾州，败光禄大夫薛峦于平凉东。
峦，安都之孙也。
丙辰，彭宝孙拔魏东莞。
壬戌，裴邃攻寿阳之安城，丙寅，马头、安城皆降。
高平人攻杀卜胡，共迎胡琛。
魏以黄门侍郎杨昱兼侍中，持节监北海王颢军，以救豳州，豳州围解。
十二月，戊寅，魏荆山降。
壬辰，魏以京兆王继为太师、大将军，都督西道诸军以讨莫折念生。
乙巳，武勇将军李国兴攻魏平静关；辛丑，信威长史杨乾攻武阳关；任寅，攻岘关；皆克之。
国兴进围郢州，魏郢州刺史裴询与蛮酋西郢州刺史田朴特，相表里以拒之。
围城近百日，魏援军至，国兴引还。
询，骏之孙也。
魏汾州诸胡反；以章武王融为大都督，将兵讨之。
魏魏子建招谕南秦诸氐，稍稍降附，遂复六郡十二戍，斩贼帅韩祖香。
魏以子建兼尚书，为行台，刺史如故，梁、巴、二益、二秦诸州皆受节度。
莫折念生遣兵攻凉州，城民赵天安复执刺史以应之。
是岁，侍中、太子詹事周舍坐事免，散骑常侍钱唐朱异代掌机密，军旅谋议，方镇改易，朝仪诏敕，皆典之。
异好文义，多艺能，精力敏赡，上以是任之。
南朝〕梁高祖武皇帝普通六年（乙巳公元525年）。
春，正月，丙午，雍州刺史晋安王纲遣安北长史柳浑破魏南乡郡；司马董当门破魏晋城，庚戌，又破马圈、彫阳二城。
辛亥，上祀南郊，大赦。
魏徐州刺史元法僧，素附元义，见义骄恣，恐祸及己，遂谋反。
魏遗中书舍人张文伯至彭城，法僧谓曰：吾欲与汝去危就安，能从我乎。
文伯曰：我宁死见文陵松柏，安能去忠义而从叛逆乎。
法僧杀之。
庚申，法僧杀行台高谅，称帝，改元天启，立诸子为王。
魏发兵击之，法僧乃遣其子景仲来降。
上使散骑常侍朱异使于法僧，以宣城太守元略为大都督，与将军义兴陈庆之、胡龙牙、成景儁等将兵应接。
莫折天生军于黑水，兵势甚盛。
魏以岐州刺史崔延伯为征西将军、西道都督，帅众五万讨之。
延伯与行台萧宝寅军于马嵬。
乃选精兵数千西渡黑水，整陈进向天生营；宝寅军于水东，遥为继援。
延伯自为后殿，不与之战，使其众先渡，部伍严整，天生兵不敢击。
宝寅喜曰：崔君之勇，关、张不如。
宝寅破宛川，俘其民以为奴婢，以美女十人赏岐州刺史魏兰根，兰根辞曰：此县介于强寇，不能自立，故附从以救死。
官军之至，宜矜而抚之，奈何助贼为虐，翦以为贱役乎。
悉求其父兄而归之。
己巳，裴邃拔魏新蔡郡，诏侍中、领军将军西昌侯渊藻将众前驱，南兖州刺史豫章王综与诸将继进。
癸酉，裴邃拔郑城，汝、颖之间，所在响应。
魏河间王琛等惮邃威名，军于城父，累月不进，魏朝遣廷尉少卿崔孝芬持节、赍斋库刀以趣之。
孝芬，挺之子也。
琛至寿阳，欲出兵决战。
长孙稚以为久雨未可出；琛不听，引兵五万出城击邃。
邃为四甄以待之，使直閤将军李祖怜先挑战而伪退；稚、琛悉众追之，四甄竞发，魏师大败，斩首万余级。
琛走入城，稚勒兵而殿，遂闭门自固，不敢复出。
魏安乐王鉴将兵讨元法僧，击元略于彭城南。
魏以安丰王延明为东道行台，临淮王彧为都督，以击彭城。
魏以京兆王继为太尉。
二月，乙未，赵景悦拔魏龙亢。
我当出家，修道于嵩山闲居寺耳。
丞相高阳王雍，虽位居义上，而深畏惮之。
会太后与帝游洛水，雍邀二宫幸其第。
日晏，帝与太后至雍内室，从者皆不得入，遂相与定图义之计。
于是太后谓之曰：元郎若忠于朝廷，无反心，何故不去领军，以余官辅政。
义甚惧，免冠求解领军。
乃以义为骠骑大将军、开府仪同三司、尚书令、侍中、领左右。
戊戌，魏大赦。
壬辰，莫折念生遣都督杨鲊等攻仇池郡，行台魏子建击破之。
三月，己酉，上幸白下城，履行六军顿所。
乙丑，命豫章王综权顿彭城，总督众军，并摄徐州府事。
己巳，以元法僧之子景隆为衡州刺史，景仲为广州刺史。
上召法僧及元略还建康，法僧驱彭城吏民万余人南渡。
法僧至建康，上宠待甚厚；元略恶其为人，与之言，未尝笑。
魏诏京光王继班师。
北凉州刺史锡休儒等自魏兴侵魏梁州，攻直城。
魏梁州刺史傅竖眼遣其子敬绍击之，休儒等败还。
柔然王阿那瓌为魏讨破六韩拔陵，魏遣牒云具仁赍杂物劳赐之。
阿那瓌勒众十万，自武川西向沃野，屡破拔陵兵。
夏，四月，魏主复遣中书舍人冯俊劳赐阿那瓌。
阿那瓌部落浸强，自称敕连头兵豆伐可汗。
胡太后意犹豫未决，侍中穆绍劝太后速去之。
潘嫔有宠于魏主，宦官张景嵩说之云：义欲害嫔。
清河国郎中令韩子熙上书为清河王怿讼冤，乞诛元义等曰：昔赵高柄秦，令关东鼎沸；今元义专魏，使四方云扰。
义之解领军也，太后以义党与尚强，未可猝制，乃以侯刚代义为领军以安其意。
寻出刚为冀州刺史，加仪同三司，未至州，黜为征虏将军，卒于家。
太后欲杀贾粲，以义党多，恐惊动内外，乃出粲为济州刺史，寻追杀之，籍没其家。
唯义以妹夫，未忍行诛。
先是，给事黄门侍郎元顺以刚直忤义意，以为齐州刺史；太后征还，为侍中。
侍坐于太后，义妻在太后侧，顺指之曰：陛下奈何以一妹之故，不正元义之罪，使天下不得伸其冤愤。
太后嘿然。
顺，澄之子也。
它日，太后从容谓侍臣曰：刘腾、元义昔尝邀朕求铁券，冀得不死，朕赖不与。
韩子熙曰：事关生杀，岂系铁券。
且陛下昔虽不与，何解今日不杀。
太后怃然。
未几，有告：义及弟瓜谋诱六镇降户反于定州，又招鲁阳诸蛮侵扰伊阙，欲为内应。
得其手书，太后犹未忍杀之。
群臣固执不已，魏主亦以为言，太后乃从之，赐义及弟瓜死于家，犹赠义骠骑大将军、仪同三司、尚书令。
江阳王继废于家，病卒。
前幽州刺史卢同坐义党除名。
太后颇事妆饰，数出游幸，元顺面谏曰：《礼》，妇人夫没自称未亡人，首去珠玉，衣不文采。
陛下母临天下，年垂不惑，修饰过甚，何以仪刑后世。
太后惭而还宫，召顺，责之曰：千里相征，岂欲众中见辱邪。
顺曰：陛下不畏天下之笑，而耻臣之一言乎。
顺与穆绍同直，顺因醉入其寝所，绍拥被而起，正色让顺曰：身二十年侍中，与卿先君亟连职事，纵卿方进用，何宜相排突也。
遂谢事还家，诏谕久之，乃起。
初，郑羲之兄孙俨为司徒胡国珍行参军，私得幸于太后，人未之知。
萧宝寅西讨，以俨为开府属。
太后再摄政，俨请奉使还朝，太后留之，拜谏议大夫、中书舍人，领尝食典御，昼夜禁中；每休沐，太后常遣宦者随之，俨见其妻，唯得言家事而已。
中书舍人乐安徐纥，粗有文学，先以诌事赵修，坐徙枹罕。
后还，复除中书舍人，又谄事清河王怿；怿死，出为雁门太守。
还洛，复谄事元义。
义败，太后以纥为怿所厚，复召为中书舍人，纥又谄事郑俨。
俨以纥有智数，仗为谋主；纥以俨有内宠，倾身承接，共相表里，势倾内外，号为徐郑”。
给事黄门侍郎袁翻、李神轨皆领中书舍人，为太后所信任，时人云神轨亦得幸于太后，众莫能明也。
神轨求婚于散骑常侍卢义僖，义僖不许。
黄门侍郎王诵谓义僖曰：昔人不以一女易众男，卿岂易之邪。
义僖曰：所以不从者，正为此耳。
从之，恐祸大而速。
诵乃坚握义僖手曰：我闻有命，不敢以告人。
女遂适他族。
临婚之夕，太后遣中使宣敕停之，内外惶怖，义僖夷然自若。
神轨，崇之子；义僖，度世之孙也。
胡琛据高平，遣其大将万俟丑奴、宿勤明达等寇魏泾州，将军卢祖迁、伊甕生讨之，不克。
萧宝寅、崔延伯既破莫折天生，引兵会祖迁等于安定，甲卒十二万，铁马八千，军威甚盛。
五月，夷陵烈侯裴邃卒。
邃沉深有思略，为政宽明，将吏爱而惮之。
壬子，以中护军夏侯亶督寿阳诸军事，驰驿代邃。
益州刺史临汝侯渊猷遣其将樊文炽、萧世澄等，将兵围魏益州长史和安于小剑，魏益州刺史邴虬遣统军河南胡小虎、崔珍宝将兵救之。
魏魏昌武康伯李崇卒。
初，帝纳齐东昏侯宠姬吴淑媛，七月而生豫章王综，宫中多疑之。
及淑媛宠衰怨望，密谓综曰：汝七月生儿，安得比诸皇子。
然汝太子次弟，幸保富贵，勿泄也。
与综相抱而泣。
综由是自疑，昼则谈虐如常，夜则于静室闭户，披发席稾，私于别室祭齐氏七庙。
又微服至曲阿拜齐太宗陵，闻俗说割血沥骨，渗则为父子，遂潜发东昏侯冢，并自杀一男试之，皆验。
由是常怀异志，专伺时变。
综有勇力，能手制奔马；轻财好士，唯留附身故衣，余皆分施，恒致罄乏。
屡上便宜，求为边任，上未之许。
常于内斋布沙于地，终日跣行，足下生胝，日能行三百里。
王、侯、妃、主及外人皆知其志，而上性严重，人莫敢言。
又使通问于萧宝寅，谓之叔父。
为南兖州刺史，不见宾客，辞讼隔帘听之，出则垂帷于舆，恶人识其面。
及在彭城，魏安丰王延明、临淮王彧将兵二万逼彭城，胜负久未决。
殿中侍御史济阴鹿悆为彧监军，请行，曰：若综有诚心，与之盟约；如其诈也，何惜一夫。
又曰：安丰、临淮，将少弱卒，规复此城，容可得乎。
悆曰：彭城，魏之东鄙，势在必争，得否在天，非人所测。
上闻之，惊骇，有司奏削综爵士，绝属籍，更其子直姓悖氏。
未旬日，诏复属籍，封直为永新侯。
西丰侯正德自魏还，志行无悛，多聚亡命，夜剽掠杀人于道，以轻车将军从综北伐，弃军辄还。
上积其前后罪恶，免官削爵，徙临海；未至，追赦之。
综至洛阳，见魏主，还就馆，为齐东昏侯举哀，服斩衰三年。
太后以下并就馆吊之，赏赐礼遇甚厚，拜司空，封高平郡公、丹阳王，更名赞。
以苗文宠、梁话皆为光禄大夫；封鹿悆为定陶县子，除员外散骑常侍。
综长史济阳江革、司马范阳祖暅之皆为魏所虏，安丰王延明闻其才名，厚遇之。
革称足疾不拜。
延明使暅之作欹器漏刻铭，革唾骂暅之曰：卿荷国厚恩，乃为虏立铭，孤负朝廷。
延明闻之，令革作《大小寺碑》《祭彭祖文》，革辞不为。
延明将箠之，革厉色曰：江革行年六十，今日得死为幸，誓不为人执笔。
延明知不可屈，乃止；日给脱粟饭三升，仅全其生而已。
上密召夏侯亶还，使休兵合肥，俟淮堰成复进。
癸未，魏大赦，改元孝昌。
破六韩拔陵围魏广阳王深于五原，军主贺拔胜募二百人开东门出战，斩首百余级，贼稍退。
云州刺史费穆，招抚离散，四面拒敌。
时北境州镇皆没，唯云中一城独存。
久之，道路阻绝，援军不至，粮仗俱尽，穆弃城南奔尔朱荣于秀容；既而诣阙请罪，诏原之。
长流参军于谨言于广阳王深曰：今寇盗蜂起，未易专用武力胜也。
柔然头兵可汗大破破六韩拔陵，斩其将孔雀等。
秋，七月，壬戌，大赦。
八月，魏柔玄镇民杜洛周聚众反于上谷，改元真王，攻没郡县，高欢、蔡儁、尉景及段荣、安定彭乐皆从之。
洛周围魏燕州刺史博陵崔秉，九月，丙辰，魏以幽州刺史常景兼尚书为行台，与幽州都督元谭讨之。
景，爽之孙也。
自卢龙塞至军都关，皆置兵守险，谭屯居庸关。
冬，十月，吐谷浑遣兵击赵天安，天安降，凉州复为魏。
平西将军高徽奉使嚈哒，还，至枹罕。
会河州刺史元祚卒，前刺史梁钊之子景进引莫折念生兵围其城。
长史元永等推徽行州事，勒兵固守；景进亦自行州事。
徽请兵于吐谷浑，吐谷浑救之，景进败走。
徽，湖之孙也。
魏方有事于西北，二荆、西郢群蛮皆反，断三鸦路，杀都督，寇掠北至襄城。
汝水有冉氏、向氏、田氏，种落最盛，其余大者万家，小者千室，各称王侯，屯据险要，道路不通。
十二月，壬午，魏主下诏曰：朕将亲御六师，扫荡逋秽，今先讨荆蛮，疆理南服。
时群蛮引梁将曹义宗等围魏荆州，魏都督崔暹将兵数万救之，至鲁阳，不敢进。
魏更以临淮王彧为征南大将军，将兵讨鲁阳蛮，司空长史辛雄为行台左丞，东趣叶城。
别遣征虏将军裴衍、恒农太守京兆王罴将兵一万，自武关出通三鸦路，以救荆州。
衍等未至，彧军已屯汝上，州郡被蛮寇者争来请救。
彧以处分道别，不欲应之。
辛雄曰：今裴衍未至，王士众已集，蛮左唐突，挠乱近畿，王秉麾阃外，见可而进，何论别道。
彧恐后有得失之责，邀雄符下。
雄以群蛮闻魏主将自出，心必震动，可乘势破也，遂符彧军，令速赴击。
群蛮闻之，果散走。
魏主欲自出讨贼，中书令袁翻谏而止。
辛雄自军中上疏曰：凡人所以临陈忘身，触白刃而不惮者，一求荣名，二贪重赏，三畏刑罚，四避祸难。
曹义宗等取魏顺阳、马圈，与裴衍等战于淅阳，义宗等败退。
衍等复取顺阳，进围马圈。
洛州刺史董绍以马圈城坚，衍等粮少，上书言其必败。
未几，义宗击衍等，破之，复取顺阳。
魏以王罴为荆州刺史。
魏山胡刘蠡升反，自称天子，置百官。
初，敕勒酋长斛律金事怀朔镇将杨钧为军主，行兵用匈奴法，望尘知马步多少，嗅地知军远近。
南朝〕梁高祖武皇帝普通七年（丙午公元526年）。
春，正月，辛丑朔，大赦。
壬子，魏以汝南王悦领太尉。
魏安州石离、穴城、斛盐三戍兵反，应杜洛周，众合二万，洛周自松岍赴之。
行台常景使别将崔仲哲屯军都关以邀之，仲哲战没，元谭军夜溃，魏以别将李琚代谭为都督。
仲哲，秉之子也。
初，魏广阳王深通于城阳王徽之妃。
五原降户鲜于脩礼等帅北镇流民反于定州之左城，改元鲁兴，引兵向州城，州兵御之不利。
杨津至灵丘，闻定州危迫，引兵救之，入据州城。
脩礼至，津欲出击之，长史许被不听，津手剑击之，被走得免。
津开门出战，斩首数百，贼退，人心少安。
诏寻以津为定州刺史兼北道行台。
魏以扬州刺史长孙稚为大都督北讨诸军事，与河间王琛共讨脩礼。
二月，甲戌，北伐众军解严。
魏西部敕勒斛律洛阳反于桑干西，与费也头牧子相连结。
三月，甲寅，游击将军尔朱荣击破洛阳于深井，牧子于河西。
夏，四月，乙酉，临川靖惠王宏卒。
魏大赦。
癸巳，魏以侍中、车骑大将军城阳王徽为仪同三司。
徽与给事黄门侍郎徐纥共毁侍中元顺于太后，出为护军将军、太常卿。
顺奉辞于西游园，纥侍侧，顺指之谓太后曰：此魏之宰嚭，魏国不亡，此终不死。
纥胁肩而出，顺抗声叱之曰：尔刀笔小才，正堪供几案之用，岂应污辱门下，斁我彝伦。
因振衣而起。
太后默然。
魏朔州城民鲜于阿胡等据城反。
杜洛周南出，抄掠蓟城，魏常景遣统军梁仲礼击破之。
丁未，都督李琚与洛周战于蓟城之北，败没。
常景帅众拒之，洛周引还上谷。
长孙稚行至邺，诏解大都督，以河间王琛代之。
稚上言：向与琛同在淮南，琛败臣全，遂成私隙，今难以受其节度。
魏朝不听。
前至呼沱，稚未欲战，琛不从。
鲜于脩礼邀击稚于五鹿，琛不赴救，稚军大败，稚、琛并坐除名。
衡州刺史元略，自至江南，晨夕哭泣，常如居丧。
及魏元义死，胡太后欲召之，知略因刁双获免，征双为光禄大夫，遣江革、祖暅之南还以求略。
魏以丞相高阳王雍为大司马。
复以广阳王深为大都督，讨鲜于脩礼；章武王融为左都督，裴衍为右都督，并受深节度。
深以其子自随，城阳王徽言于太后曰：广阳王携其爱子，握兵在外，将有异志。
乃敕融、衍潜为之备。
融、衍以敕示深，深惧，事无大小，不敢自决。
太后使问其故，对曰：徽衔臣次骨，臣疏远在外，徽之构臣，无所不为。
自徽执政以来，臣所表请，多不从允。
徽非但害臣而已，从臣将士，有勋劳者皆见排抑，不得比它军，仍深被憎嫉，或因其有罪，加以深文，至于殊死，以是从臣行者，莫不悚惧。
有言臣善者，视之如仇雠；言臣恶者，待之如亲戚。
徽居中用事，朝夕欲陷臣于不测之诛，臣何以自安。
陛下若使徽出临外州，臣无内顾之忧，庶可以毕命贼庭，展其忠力。
太后不听。
徽与中书舍人郑俨等更相阿党，外似柔谨，内实忌克，赏罚任情，魏政由是愈乱。
戊申，魏燕州刺史崔秉帅众弃城奔定州。
乙丑，魏以安西将军宗正珍孙为都督，讨汾州反胡。
六月，魏降蜀陈双炽聚众反，自号始建王。
魏以假镇西将军长孙稚为讨蜀都督。
别将河东薛脩义轻骑诣双炽垒下，晓以利害，双炽即降。
诏以脩义为龙门镇将。
丙子，魏徙义阳王略为东平王，顷之，迁大将军、尚书令，为胡太后所委任，与城阳王徽相埒，然徐、郑用事，略亦不敢违也。
魏仆射元纂以行台镇恒州。
鲜于阿胡拥朔州流民寇恒州，戊申，陷平城，纂奔冀州。
上闻淮堰水盛，寿阳城几没，复遣郢州刺史元树等自北道攻黎浆，豫州刺史夏侯亶等自南道攻寿阳。
八月，癸巳，贼帅元洪业斩鲜于脩礼，请降于魏；贼党葛荣复杀洪业自立。
魏安北将军、都督恒、朔讨虏诸军事尔朱荣过肆州，肆州刺史尉庆宾忌之，据城不出。
初，贺拔允及弟胜、岳从元纂在恒州，平城之陷也，允兄弟相失，岳奔尔朱荣，胜奔肆州。
荣克肆州。
得胜，大喜曰：得卿兄弟，天下不足平也。
以为别将，军中大事多与之谋。
九月，已酉，鄱阳忠烈王恢卒。
葛荣既得杜洛周之从，北趣瀛州，魏广阳忠武王深自交津引兵蹑之。
辛亥，荣至白牛逻，轻骑掩击章武庄武王融，杀之。
荣自称天子，国号齐，改元广安。
深闻融败，停军不进。
侍中元晏宣言于太后曰：广阳王盘桓不进，坐图非望。
有于谨者，智略过人，为其谋主，风尘之际，恐非陛下之纯臣也。
太后深然之，诏榜尚书省门，募能获谨者有重赏。
谨闻之，谓深曰：今女主临朝，信用谗佞，苟不明白殿下素心，恐祸至无日。
谨请束身诣阙，归罪有司。
遂径诣榜下，自称于谨；有司以闻。
太后引见，大怒。
谨备论深忠款，兼陈停军之状，太后意解，遂舍之。
甲申，魏行台常景破杜洛周，斩其武川王贺拔文兴等，捕虏四百人。
就德兴陷魏平州，杀刺史王买奴。
念生窘迫，乞降于萧宝寅，宝寅使行台左丞崔士和据秦州。
魏以伯度为泾州刺史，封平秦郡公。
冬，十一月，庚辰，大赦。
丁贵嫔卒，太子水浆不入口，上使谓之曰；毁不灭性，况我在邪。
乃进粥数合。
太子体素肥壮，腰带十围，至是减削过半。
杜洛周围范阳，戊戌，民执魏幽州刺史王延年、行台常景送洛周，开门纳之。
曹义宗据穰城以逼新野，魏遣都督魏承祖及尚书左丞、南道行台辛纂救之。
义宗战不利，不敢进。
纂，雄之从父兄也。
魏盗贼日滋，征讨不息，国用耗竭，预徽六年租调，犹不足，乃罢百官所给酒肉，又税入市者人一钱，及邸店皆有税，百姓嗟怨。
吏部郎中辛雄上疏，以为：华夷之民相聚为乱，岂有余憾哉。
正以守令不得其人，百姓不堪其命故也。
宜及此时早加慰抚。
但郡县选举，由来共轻，贵遊俊才，莫肯居此。
宜改其弊，分郡县为三等，清官选补之法，妙尽才望，如不可并，后地先才，不得拘以停年。
三载黜陟，有称职者，补在京名官；如不历守令，不得为内职。
则人思自勉，杜屈可申，强暴自息矣。
不听。
南朝〕梁高祖武皇帝大通元年（丁未公元527年）。
春，正月，乙丑，以尚书左仆射徐逸为仆射。
辛未，上祀南郊。
甲戌，魏以司空皇甫度为司徒，仪同三司，萧宝寅为司空。
魏分定、相二州四郡置殷州，以北道行台博陵崔楷为刺史。
魏萧宝寅出兵累年，将士疲弊。
秦贼击之，宝寅大败于泾州，收散兵万余人，屯逍遥园，东秦州刺史潘义渊以汧城降贼。
莫折念生进逼岐州，城人执刺史魏兰根应之。
豳州刺史毕祖晖战没，行台辛深弃城走，北海王颢军亦败。
贼帅胡引祖据北华州，叱干麒麟据豳州以应天生，关中大扰。
雍州刺史杨椿募兵得七千余人，帅以拒守，诏加椿侍中兼尚书右仆射，为行台，节度关西诸将。
北地功曹毛鸿宾引贼抄掠渭北，雍州录事参军杨侃将兵三千掩击之；鸿宾惧，请讨贼自效，遂擒送宿勤乌过仁。
乌过仁者，明达之兄子也。
莫折天生乘胜寇雍州，萧宝寅部将羊侃隐身堑中射之，应弦而毙，其众遂溃。
侃，祉之子也。
魏右民郎阳平路思令上疏，以为：师出有功，在于将帅，得其人则六合唾掌可清，失其人则三河方为战地。
是以兵知必败，始集而先逃；将帅畏敌，迁延而不进。
帑藏空竭，民财殚尽，遂使贼徒益甚，生民凋弊，凡以此也。
夫德可感义夫，恩可劝死士。
戊子，魏以皇甫度为太尉。
己丑，魏主以四方未平，诏内外戒严，将亲出讨，竟亦不行。
谯州刺史湛僧智围魏东豫州，将军彭群、王辩围琅邪，魏敕青、南青二州救琅邪。
司州刺史夏侯夔帅壮武将军裴之礼等出义阳道，攻魏平静、穆陵、阴山三关，皆克之。
夔，亶之弟；之礼，邃之子也。
魏东清河郡山贼群起，诏以齐州长史房景伯为东清河太守。
景伯母崔氏，通经，有明识。
贝丘妇人列其子不孝，景伯以白其母，母曰：吾闻闻名不如见面，山民未知礼义，何足深责。
乃召其母，与之对榻共食，使其子侍立堂下，观景伯供食。
未旬日，悔过求还；崔氏曰：此虽面惭，其心未也，且置之。
凡二十余日，其子叩头流血，母涕泣乞还，然后听之，卒以孝闻。
景伯，法寿之族子也。
二月，秦贼据魏潼关。
庚申，魏东郡民赵显德反，杀太守裴烟，自号都督。
将军成景儁攻魏彭城，魏以前荆州刺史崔孝芬为徐州行台以御之。
三月，甲子，魏主诏将西讨，中外戒严。
会秦贼西走，复得潼关，戊辰，诏回驾北讨。
其实皆不行。
葛荣久围信都，魏以金紫光禄大夫源子邕为北讨大都督以救之。
魏齐州广川民刘钧聚众反，自署大行台；清河民房须自署大都督，屯据昌国城。
夏，四月，魏将元斌之讨东郡，斩赵显德。
己酉，柔然头兵可汗遣使入贡于魏，且请讨群贼。
魏人畏其反覆，诏以盛暑，且俟后敕。
魏萧宝寅之败也，有司处以死刑，诏免为庶人。
雍州刺史杨椿有疾求解，复以宝寅为都督雍、泾等四州诸军事、征西将军、雍州刺史、开府仪同三司、西讨大都督，自关以西皆受节度。
椿还乡里，其子昱将适洛阳，椿谓之曰：当今雍州刺史亦无逾宝寅者，但其上佐，朝廷应遣心膂重人，何得任其牒用。
此乃圣朝百虑之一失也。
且宝寅不藉刺史为荣，吾观其得州，喜悦特甚，至于赏罚云为，不依常宪，恐有异心。
汝今赴京师，当以吾此意启二圣，并白宰辅，更遣长史、司马、防城都督，欲安关中，正须三人耳。
如其不遣，必成深忧。
昱面启魏主及太后，皆不听。
五月，丙寅，成景儁攻魏临潼、竹邑，拔之。
东宫直閤兰钦攻魏萧城、厥固，拔之，钦斩魏将曹龙牙。
六月，魏都督李叔仁讨刘钧，平之。
秋，七月，魏陈郡民刘获、郑辩反于西华，改元天授，与湛僧智通谋，魏以行东豫州刺史谯国曹世表为东南道行台以讨之，源子恭代世表为东豫州。
世表方病背肿，轝出，呼统军是云宝谓曰：湛僧智所以敢深入为寇者，以获、辩皆州民之望，为之内应也。
魏相州刺史乐安王鉴与北道都督裴衍共救信都。
鉴幸魏多故，阴有异志，遂据邺叛，降葛荣。
己丑，魏大赦。
初，侍御史辽东高道穆奉使相州，前刺史李世哲奢纵不法，道穆案之。
世哲弟神轨用事，道穆兄谦之家奴诉良，神轨收谦之系廷尉。
赦将出，神轨启太后先赐谦之死，朝士哀之。
彭群、王辩围琅邪，自夏及秋，魏青州刺史彭城王劭遣司马鹿悆、南青州刺史胡平遣长史刘仁之将兵击群、辩，破之，群战没。
劭，勰之子也。
八月，魏遣都督源之邕，李神轨，裴衍攻邺。
九月，秦州城民杜粲杀莫折念生阖门皆尽，粲自行州事。
南秦州城民辛琛亦自行州事，遣使诣萧宝寅请降。
魏复以宝寅为尚书令，还其旧封。
谯州刺史湛僧智围魏东豫州刺史元庆和于广陵，魏将军元显伯救之，司州刺史夏侯夔自武阳引兵助僧智。
冬，十月，夔至城下，庆和举城降。
夔以让僧智，僧智曰：庆和欲降公，不欲降僧智，今往，必乖其意。
且僧智所将应募乌合之人，不可御以法；公持军素严，必无侵暴，受降纳附，深得其宜。
夔乃登城，拔魏帜，建梁帜；庆和束兵而出，吏民安堵，获男女四万余口。
臣光曰：湛僧智可谓君子矣。
忘其积时攻战之劳，以授一朝新至之将，知己之短，不掩人之长，功成不取，以济国事，忠且无私，可谓君子矣。
元显伯宵遁，诸军追之，斩获万计。
诏以僧智领东豫州刺史，镇广陵。
夔引军屯安阳，遣别将屠楚城，由是义阳北道遂与魏绝。
领军曹仲宗、东宫直閤陈庆之攻魏涡阳，诏寻阳太守韦放将兵会之。
魏散骑常侍费穆引兵奄至，放营垒未立，麾下止有二百余人，放免胄下马，据胡床处分，士皆殊死战，莫不一当百，魏兵遂退。
放，睿之子也。
魏又遣将军元昭等众五万救涡阳，前军至驼涧，去涡阳四十里。
庆之乃还，与诸将连营而进，背涡阳城与魏军相持。
魏人作十三城，欲以控制梁军。
庆之衔枚夜出，陷其四城，涡阳城主王纬乞降。
韦放简遣降者三十余人分报魏诸营，陈庆之陈其俘馘，鼓噪随之，魏九城皆溃，追击之，俘斩略尽，尸咽涡水，所降城中男女三万余口。
萧宝寅之败于泾州也，或劝之归罪洛阳，或曰不若留关中立功自效。
行台都令史河间冯景曰：拥兵不还，此罪将大。
时宝寅反状已露，悦乃奏以道元为关右大使。
且谣言鸾生十子九子毈，一子不毈关中乱。
甲寅，宝寅自称齐帝，改元隆绪，赦其所部，署百官。
都督长史毛遐，鸿宾之兄也，与鸿宾帅氐、羌起兵于马祗栅以拒宝寅；宝寅遣大将军卢祖迁击之，为遐所杀。
宝寅方祀南郊，行即位礼未毕，闻败，色变，不暇整部伍，狼狈而归。
以姜俭为尚书左丞，委以心腹。
文安周惠达为宝寅使，在洛阳，有司欲收之，惠达逃归长安。
宝寅以惠达为光禄勋。
丹阳王萧赞闻宝寅反，惧而出走，趣白鹿山，至河桥，为人所获，魏主知其不预谋，释而尉之。
行台郎封伟伯等与关中豪杰谋举兵诛宝寅，事泄而死。
魏以尚书仆射长孙稚为行台以讨宝寅。
正平民薛凤贤反，宗人薛脩义亦聚众河东，分据盐池，攻围蒲坂，东西连结以应宝寅。
诏都督宗正珍孙讨之。
十一月，丁卯，以护军萧渊藻为北讨都督，镇涡阳。
戊辰，以涡阳置西徐州。
葛荣围魏信都，自春及冬，冀州刺史元孚帅励将士，昼夜拒守，粮储既竭，外无救援，己丑，城陷；荣执孚，逐出居民，冻死者什六七。
魏以源子邕为冀州刺史，将兵讨荣；裴衍表请同行，诏许之。
子邕上言：衍行，臣请留；臣行，请留衍；若逼使同行，败在旦夕。
相州吏民闻冀州已陷，子邕等败，人不自保。
相州刺史恒农李神志气自若，抚勉将士，大小致力，葛荣尽锐攻之，卒不能克。
秦州民骆超杀杜粲，请降于魏。
南朝〕梁高祖武皇帝大通二年（戊申公元528年）。
春，正月，癸亥，魏以北海王颢为骠骑大将军、开府仪同三司、相州刺史。
魏北道行台杨津守定州城，居鲜于脩礼、杜洛周之间，迭来攻围；津蓄薪粮，治器械，随机拒击，贼不能克。
津潜使人以铁券说贼党，贼党有应津者，遗津书曰：贼所以围城，正为取北人耳。
城中北人，宜尽杀之，不然，必为患。
津悉收北人内子城中而不杀，众无不感其仁。
乙丑，魏潘嫔生女，胡太后诈言皇子。
丙寅，大赦，改元武泰。
会有诏废盐池税，稚上表以为：盐池天产之货，密迩京畿，唯应宝而守之，均赡以理。
今四方多虞，府藏罄竭，冀、定扰攘，常谓之绢不复可收，唯仰府库，有出无入。
略论盐税，一年之中，准绢而言，不减三十万匹，乃是移冀、定二州置于畿甸。
今若废之，事同再失。
臣前仰违严旨，而先讨关贼，径解河东者，非缓长安而急薄阪，一失盐池，三军乏食。
天助大魏，兹计不爽。
昔高祖升平之年，无所乏少，犹创置盐官而加典护，非与物竞利，恐由利而乱俗也。
况今国用不足，租征六年之粟，调折来岁之资，此皆夺人私财，事不获已。
臣辄符同监将、尉，还帅所部，依常收税，更听后敕。
萧宝寅遣其将侯终德击毛遐。
二月，魏以长孙稚为车骑大将军、开府仪同三司、雍州刺史、尚书仆射、西道行台。
葛荣击杜洛周，杀之，并其众。
是时，车骑将军、仪同三司、并、肆、汾、广、恒、云六州讨虏大都督尔朱荣兵势强盛，魏朝惮之。
高欢、段荣、尉景、蔡儁先在杜洛周党中，欲图洛周，不果，逃奔葛荣，又亡归尔朱荣。
并州刺史元天穆，孤之五世孙也，与荣善，荣兄事之。
荣常与天穆及帐下都督贺拔岳密谋，欲举兵入洛，内诛嬖幸，外清群盗，二人皆劝成之。
荣上书，以山东群盗方炽，冀、定覆没，官军屡败，请遣精骑三千东援相州。
费穆大破群蛮，绛蜀渐平。
又，北海王颢帅众二万出镇相州，不须出兵。
荣复上书，以为贼势虽衰，官军屡败，人情危怯，恐实难用。
荣以高欢为前锋，行至上党，帝复以私诏止之。
甲寅，太后立皇女为帝，大赦。
三月，癸未，葛荣陷魏沧州，执刺史薛庆之，居民死者什八九。
乙酉，魏葬孝明皇帝于定陵，庙号肃宗。
尔朱荣与元天穆议，以彭城武宣王有忠勋，其子长乐王子攸，素有令望，欲立之。
又遣从子天光及亲信奚毅、仓头王相入洛，与尔朱世隆密议。
荣乃起兵发晋阳，世隆逃出，会荣于上党。
荣至河内，复遣王相密至洛，迎长乐王子攸。
夏，四月，丙申，子攸与兄彭城王劭、弟霸城公子正潜自高渚渡河，丁酉，会荣于河阳，将士咸称万岁。
戊戌，济河，子攸即帝位，以勋为无上王，子正为始平王；以荣为侍中、都督中外诸军事、大将军、尚书令、领军将军、领左右，封太原王。
郑先护素与敬宗善，闻帝即位，与郑季明开城纳之。
李神轨至河桥，闻北中不守，即遁还；费穆弃众先降于荣。
徐纥矫诏夜开殿门，取骅骝厩御马十匹，东奔兖州，郑俨亦走还乡里。
太后尽召肃宗后宫，皆令出家，太后亦自落发。
荣召百官迎车驾，己亥，百官奉玺绶，备法驾，迎敬宗于河桥。
庚子，荣遣骑执太后及幼主，送至河阴。
太后对荣多所陈说，荣拂衣而起，沉太后及幼主于河。
荣不听，乃请帝循河西至淘渚，引百官于行宫西北，云欲祭天。
因纵兵杀之，自丞相高阳王雍、司空元钦、仪同三司义阳王略以下，死者二千余人。
荣又令其军士言元氏既灭，尔朱氏兴。
荣又遣数十人拔刀向行宫，帝与无上王劭、始平王子正俱出帐外。
帝忧愤无计，使人谕旨于荣曰：帝王迭兴，盛衰无常。
帝御太极殿，下诏大赦，改元建义。
从太原王将士，普加五阶，在京文官二阶，武官三阶，百姓复租役三年。
无上王请追尊为无上皇帝，自余死于河阴者，诸王赠三司，三品赠令、仆，五品赠刺史，七品已下及白民赠郡、镇；死者无后听继，即授封爵。
荣犹执迁都之议，帝亦不能违。
都官尚书元谌争之，以为不可，荣怒曰：何关君事，而固执也。
且河阴之役，君应知之。
谌曰：天下事当与天下论之，奈何以河阴之酷而恐元谌。
谌，国之宗室，位居常伯，生既无益，死复何损。
正使今日碎首流肠，亦无所惧。
荣大怒，欲抵谌罪，尔朱世隆固谏，乃止。
见者莫不震悚，谌颜色自若。
后数日，帝与荣登高，见宫阙壮丽，列树成行，乃叹曰：臣昨愚暗，有北迁之意，今见皇居之盛，熟思元尚书言，深不可夺。
由是罢迁都之议。
谌，谧之兄也。
癸卯，以江阳王继为太师，北海王颢为太傅；光禄大夫李延寔为太保，赐爵濮阳王；并州刺史元天穆为太尉，赐爵上党王；前侍中杨椿为司徒；车骑大将军穆绍为司空，领尚书令，进爵顿丘王；雍州刺史长孙稚为骠骑大将军、开府仪同三司，赐爵冯翊王；殿中尚书元谌为尚书右仆射，赐爵魏郡王；金紫光禄大夫广陵王恭加仪同三司；其余起家暴贵者，不可胜数。
延寔，冲之子也，以帝舅故得超拜。
丁未，诏内外解严。
魏郢州刺史元显达请降，诏郢州刺史元树迎之，夏侯夔亦自楚城往会之，遂留镇焉。
改魏郢州为北司州，以夔为刺史，兼督司州。
夔进攻毛城，逼新蔡；豫州刺史夏侯亶围南顿，攻陈项；魏行台源子恭拒之。
庚戌，魏赐尔朱荣子义罗爵梁郡王。
柔然头兵可汗数入贡于魏，魏诏头兵赞拜不名，上书不称臣。
魏汝南王悦及东道行台临淮王彧闻河阴之乱，皆来奔。
先是，魏人降者皆称魏官为伪，彧表启独称魏临淮王；上亦体其雅素，不之责。
魏北海王颢将之相州，至汲郡，闻葛荣南侵及尔朱荣纵暴，阴为自安之计，盘桓不进；以其舅殷州刺史范遵行相州事，代前刺史李神守邺。
行台甄密知颢有异志，相帅废遵，复推李神摄州事，遣兵迎颢，且察其变。
颢闻之，帅左右来奔。
密，琛之从父弟也。
北青州刺史元世儁、南荆州刺史李志皆举州来降。
五月，丁巳朔，魏加尔朱荣北道大行台。
以尚书右仆射元罗为东道大使，光禄勋元欣副之，巡方黜陟，先行后闻。
欣，羽之子也。
尔朱荣入见魏主于明光殿，重谢河桥之事，誓言无复贰心。
帝自起止之，因复为荣誓，言无疑心。
荣喜，因求酒饮之，熟醉；帝欲诛之，左右苦谏，乃止，即以床轝向中常侍省。
荣夜半方寤，遂达旦不眠，自此不复禁中宿矣。
荣令元天穆入洛阳，加天穆侍中、录尚书事、京畿大都督兼领军将军，以行台郎中桑干朱瑞为黄门侍郎兼中书舍人，朝廷要官，悉用其腹心为之。
丙寅，魏主诏：孝昌以来，凡有冤抑无诉者，悉集华林东门，当亲理之。
时承丧乱之后，仓廪虚竭，始诏入粟八千石者赐爵散侯，白民输五百石者赐出身，沙门授本州统及郡县维那。
尔朱荣之趣洛也，遣其都督樊子鹄取唐州，唐州刺史崔元珍、行台郦恽拒守不从。
乙亥，子鹄拔平阳，斩元珍及恽。
元珍，挺之从父弟也。
将军曹义宗围魏荆州，堰水灌城，不没者数板。
时魏方多难，不能救，城中粮尽，刺史王罴煮粥，与将士均分食之。
每出战，不擐甲胄，仰天大呼曰：荆州城，孝文皇帝所置，天若不祐国家，令箭中王罴额；不尔，王罴必当破贼。
弥历三年，前后搏战甚众，亦不被伤。
癸未，魏以中军将军费穆都督南征诸军事，将兵救之。
魏临淮王彧闻魏主定位，乃以母老求还，辞情恳至。
上惜其才而不能违，六月，丁亥，遣彧还。
魏以彧为侍中、骠骑大将军，加仪同三司。
魏员外散骑常侍高乾，祐之从子也，与弟敖曹、季式皆喜轻侠，与魏主有旧。
尔朱荣之向洛也，逃奔齐州，闻河阴之乱，遂集流民起兵于河、济之间，受葛荣官爵，频破州军。
葛荣军乏食，遣其仆射任褒将军南掠至沁水。
魏以元天穆为大都督东北道诸军事，帅宗正珍孙等讨之。
前幽州平北府主簿河间邢杲帅河北流民十万余户反于青州之北海，自称汉王，改元天统。
戊申，魏以征东将军李叔仁为车骑大将军、仪同三司，帅众讨之。
辛亥，魏主诏曰：朕当亲御六戎，扫静燕、代。
以大将军尔朱荣为左军，上党王天穆为前军，司徒杨椿为右军，司空穆绍为后军。
葛荣退屯相州之北。
秋，七月，乙丑，魏加尔朱荣柱国大将军、录尚书事。
壬子，魏光州民刘举聚众反于濮阳，自称皇武大将军。
是月，万俟丑奴自称天子，置百官。
会波斯国献师子于魏，丑奴留之，改元神兽。
魏泰山太守羊侃，以其祖规尝为宋高祖祭酒从事，常有南归之志。
将军王弁侵魏徐州，蕃郡民续灵珍拥众万人攻蕃城以应梁；魏徐州刺史杨昱击灵珍，斩之，弁引还。
甲辰，魏大都督宗正珍孙击刘举于濮阳，灭之。
葛荣引兵围邺，众号百万，游兵已过汲郡，所至残掠，尔朱荣启求讨之。
尔朱荣潜军山谷，为奇兵，分督将已上三人为一处，处有数百骑，令所在扬尘鼓噪，使贼不测多少。
初，宇文肱从鲜于脩礼攻定州，战死于唐河。
乙亥，魏大赦，改元永远。
辛巳，以尔朱荣为大丞相、都督河北畿外诸军事，荣子平昌公文殊、昌乐公文畅并进爵为王，以杨椿为太保，城阳王徽为司徒。
冬，十月，丁亥，葛荣至洛，魏主御阊阖门引见，斩于都市。
帝以魏北海王颢为魏王，遣东宫直閤将军陈庆之将兵送之还北。
丙申，魏以太原王世子尔朱菩提为骠骑大将军、开府仪同三司；丁酉，以长乐等七郡各万户，通前十万户，为太原王荣国；戊戌，又加荣太师；皆赏擒葛荣之功也。
壬子，魏江阳武烈王继卒。
魏使征虏将军韩子熙招谕邢杲，杲诈降而复反。
李叔仁击杲于潍水，失利而还。
元颢取魏铚城而据之。
魏行台尚书左仆射于晖等兵数十万，击羊侃于瑕丘，徐纥恐事不济，说侃请乞师于梁，侃信之，纥遂来奔。
戊寅，魏以上党王天穆为大将军、开府仪同三司，世袭并州刺史。
十二月，庚子，魏诏于晖还师讨邢杲。
葛荣余党韩楼复据幽州反，北边被其患。
尔朱荣以抚军将军贺拔胜为大都督，镇中山；楼畏胜威名，不敢南出。
南朝〕梁高祖武皇帝中大通元年（己酉公元529年）。
春，正月，甲寅，魏于晖所部都督彭乐师二千馀骑叛奔韩楼，晖引还。
辛酉，上祀南郊，大赦。
甲子，魏汝南王悦求还国，许之。
辛巳，上祀明堂。
二月，甲午，魏主尊彭城武宣王为文穆皇帝，庙号肃祖；母李妃为文穆皇后。
将迁神主于太庙，以高祖为伯考，大司马兼录尚书临淮王彧表谏，以为汉高祖立太上皇庙于香街，光武祀南顿君于舂陵。
元帝之于光武，已疏绝服，犹身奉子道，入继大宗。
诏更定二百四十号将军为四十四班。
壬寅，魏诏济阴王晖业兼行台尚书，都督丘大千等镇梁国。
晖业，小新成之曾孙也。
三月，壬戌，魏诏上党王天穆讨邢杲，以费穆为前锋大都督。
夏，四月，癸未，魏迁肃祖及文穆皇后神主于太庙，又追尊彭城王劭为孝宣皇帝。
临淮王彧谏曰：兹事古所未有，陛下作而不法，后世何观。
弗听。
辛丑，魏上党王天穆及尔朱兆破邢杲于济南，杲降，送洛阳，斩之。
兆，荣之从子也。
五月，丁巳，魏以东南道大都督杨昱镇荥阳，尚书仆射尔朱世隆镇虎牢，侍中尔朱世承镇崿岅。
乙丑，内外戒严。
戊辰，北海王颢克梁国。
颢以陈庆之为卫将军，徐州刺史，引兵而西。
魏主将出避颢，未知所之，或劝之长安，中书舍人高道穆曰：关中荒残，何可复往。
颢士众不多，乘虚深入，由将帅不得其人，故能至此。
陛下若亲帅宿卫，高募重赏，背城一战，臣等竭其死力，破颢孤军必矣。
或恐胜负难期，则车贺不若渡河，征大将军天穆、大丞相荣各使引兵来会，犄角进讨，旬月之间，必见成功。
此万全之策也。
魏主从之。
甲戌，魏主北行，夜，至河内郡北，命高道穆于烛下作诏书数十纸，布告远近。
于是四方始知魏主所在。
乙亥，魏主入河内。
临淮王彧、安丰王延明，帅百僚，封府库，备法驾迎颢。
丙子，颢入洛阳宫，改元建武，大赦。
以陈庆之为侍中、车骑大将军，增邑万户。
杨椿在洛阳，椿弟顺为冀州刺史，兄子侃为北中郎将，从魏主在河北。
上党王天穆等帅众四万攻拔大梁，分遣费穆将兵二万攻虎牢，颢使陈庆之击之。
天穆畏颢，将北渡河，谓行台郎中济阴温子升曰：卿欲向洛，为随我北渡。
子升曰：主上以虎牢失守，致此狼狈。
元颢新入，人情未安，今往击之，无不克者。
大王平定京邑，奉迎大驾，此恒、文之举也。
舍此北渡，窃为大王惜之。
天穆善之而不能用，遂引兵渡河。
费穆攻虎牢，将拔，闻天穆北渡，自以无后继，遂降于庆之。
庆之进击大梁、梁国，皆下之。
庆之以数千之众，自发铚县至洛阳，凡取三十二城，四十七战，所向皆克。
颢使黄门郎祖莹作书遗魏主曰：朕泣请梁朝，誓在复耻，正欲问罪于尔硃，出卿于桎梏。
卿托命豺狼，委身虎口，假获民地，本是荣物，固非卿有。
今国家隆替，在卿与我。
若天道助顺，则皇魏再兴；脱或不然，在荣为福，于卿为祸。
卿宜三复，富贵可保。
颢既入洛，自河以南州郡多附之。
齐州刺史沛郡王欣集文武议所从，曰：北海、长乐，俱帝室近亲，今宗祏不移，我欲受赦，诸君意何如。
在坐莫不失色。
军司崔光韶独抗言曰：元颢受制于梁，引寇仇之兵以覆宗国，此魏之贼臣乱子也。
岂唯大王家事所宜切齿，下官等皆荷朝眷，未敢仰从。
长史崔景茂等皆曰：军司议是。
欣乃斩颢使。
光韶，亮之从父弟也。
于是襄州刺史贾思同、广州刺史郑先护、南兗州刺史元暹亦不受颢命。
思同，思伯之弟也。
颢以冀州刺史元孚为东道行台、彭城郡王，孚封送其书于魏主。
平阳王敬先起兵于河桥以讨颢，不克而死。
魏以侍中、车骑将军、尚书右仆射尔朱世隆为使持节、行台仆射、大将军、相州刺史，镇邺城。
尔朱荣闻魏主北出，即时驰传见魏主于长子，行，且部分。
魏主即日南还，荣为前驱。
旬日之间，兵众大集，资粮器仗，相继而至。
六月，壬午，魏大赦。
荣既南下，并、肆不安，乃以尔朱天光为并、肆等九州行台，仍行并州事。
天光至晋阳，部分约勒，所部皆安。
己丑，费穆至洛阳，颢引入，责以河阴之事而杀之。
颢使都督宗正珍孙与河内太守元袭据河内；尔朱荣攻之，上党王天穆引兵会之，壬寅，拔其城，斩珍孙及袭。
辛亥，魏淮阴太守晋鸿以湖阳来降。
闰月，己未，南康简王绩卒。
洛中南兵不满一万，而羌、胡之众十倍，军副马佛念为庆之曰：将军威行河、洛，声震中原，功高势重，为魏所疑，一旦变生不测，可无虑乎。
尔朱荣与颢相持于河上。
庆之守北中城，颢自据南岸；庆之三日十一战，杀伤甚众。
中军大都督兼领军大将军杨津入宿殿中，扫洒宫庭，封闭府库，出迎魏主于北邙，流涕谢罪，帝慰劳之。
庚午，帝入居华林园，大赦。
以尔朱兆为车骑大将军、仪同三司，北来军士及随贺文武诸立义者加五级，河北报事之官及河南立义者加二级。
壬申，加大丞相荣天柱大将军，增封通前二十万户。
北海王颢自轘辕南出至临颍，从骑分散，临颍县卒江丰斩之；癸酉，傅首洛阳。
临淮王彧复自归于魏主，安丰王延明携妻子来奔。
陈庆之之入洛也，萧赞送启求还。
时吴淑媛尚在，上使以赞幼时衣寄之，信未达而庆之败。
庆之自魏还，特重北人，硃异怪而问之，庆之曰：吾始以为大江以北皆戎狄之乡，比至洛阳，乃知衣冠人物尽在中原，非江东所及也，奈何轻之。
甲戌，魏以上党王天穆为太宰，城阳王徽为大司马兼太尉。
秋，七月，辛巳，魏主始入宫。
以高道穆为御史中尉。
帝姊寿阳公主行犯清路，赤棒卒呵之，不止，道穆令卒击破其车。
公主泣诉于帝，帝曰：高中尉清直之士，彼所行者公事，岂可以私责之也。
道穆见帝，帝曰：家姊行路相犯，极以为愧。
道穆免冠谢，帝曰：朕以愧卿，卿何谢也。
辛卯，魏以车骑将军杨津为司空。
八月，己未，魏以太傅李延寔为司徒。
甲戌，侍中、太保杨椿致仕。
九月，癸巳，上幸同泰寺，设四部无遮大会。
上释御服，持法衣，行清净大舍，以便省为房，素床瓦器，乘小车，私人执役。
甲子，升讲堂法座，为四部大众开《涅槃经》题。
癸卯，群臣以钱一亿万祈白三宝，奉赎皇帝菩萨，僧众默许。
乙巳，百辟诣寺东门，奉表请还临宸极，三请，乃许。
上三答书，前后并称顿首”。
魏尔朱荣使大都督尖山侯渊讨韩楼于蓟，配卒甚少，骑止七百。
或以为言，荣曰：侯渊临机设变，是其所长；若总大众，未必能用。
今以此众击此贼，必能取之。
渊遂广张军声，多设供具，亲帅数百骑深入楼境。
去蓟百馀里，值贼帅陈周马步万馀，渊潜伏以乘其背，大破之，虏其卒五千馀人。
寻还其马仗，纵令入城，左右谏曰：既获贼众，何为复资遣之。
渊曰：我兵既少，不可力战，须为奇计以离间之，乃可克也。
渊度其已至，遂帅骑夜进，昧旦，叩其城门。
韩楼果疑降卒为渊内应，遂走；追擒之，幽州平。
以渊为平州刺史，镇范阳。
先是，魏使征东将军刘灵助兼尚书左仆射，慰劳幽州流民于濮阳顿丘，因帅流民北还，与侯渊共灭韩楼；仍以灵助行幽州事，加车骑将军，又为幽、平、营、安四州行台。
万俟丑奴攻魏东秦州，拔之，杀刺史高子朗。
冬，十月，己酉，上又设四部无遮大会，道、俗五万馀人。
魏以前司空萧赞为司徒。
十一月，己卯，就德兴请降于魏，营州平。
丙午，魏以城阳王徽为太保，丹杨王萧赞为太尉，雍州刺史长孙稚为司徒。
十二月，辛亥，兗州刺史张景邕、荆州刺史李灵起、雄信将军萧进明叛，降魏。
以陈庆之为北兗州刺史。
有妖贼僧强，自称天子，土豪蔡伯龙起兵应之，众起三万，攻陷北徐州；庆之讨斩之。
南朝〕梁高祖武皇帝中大通二年（庚戌公元530年）。
春，正月，己丑，魏益州刺史长孙寿、梁州刺史元俊等遣将击严始欣，斩之，萧玩等亦败死，失亡万馀人。
辛亥，魏东徐州城民吕文欣等杀刺史元大宾，据城反，魏遣都官尚书平城樊子鹄等讨之。
二月，甲寅，斩文欣。
万俟丑奴侵扰关中，魏尔朱荣遣武卫将军贺拔岳讨之。
时赤水蜀贼断路，诏侍中杨侃先行慰谕，并税其马，蜀持疑不下。
三月，丑奴自将其众围岐州，遣其大行台尉迟菩萨、仆射万俟仵自武功南渡渭，攻围趣栅。
壬申，以吐谷浑王佛辅为西秦、河二州刺史。
万俟丑奴、萧宝寅至洛阳，置阊阖门外都街之中，士女聚观凡三日。
丹杨王萧赞表请宝寅之命，吏部尚书李神俊、黄门侍郎高道穆素与宝寅善，欲左右之，言于魏主曰：宝寅叛逆，事在前朝。
六月，丁巳，帝复以魏汝南王悦为魏王。
戊寅，魏诏胡氏亲属受爵于朝者皆黜为民。
庚申，以魏降将范遵为安北将军、司州牧，从魏王悦北还。
万俟丑奴既败，自泾、豳以西至灵州，贼党皆降于魏，唯所署行台万俟道洛帅众六千逃入山中，不降。
时高平大旱，尔朱天光以马乏草，退屯城东五十里，遣都督长孙邪利帅二百人行原州事以镇之。
天光追击道洛于牵屯，道洛败走，入陇，归略阳贼帅王庆云。
道洛骁果绝伦，庆云得之，甚喜，谓大事可济，遂称帝于水洛城，置百官，以道洛为大将军。
秋，七月，天光帅诸军入陇，至水洛城，庆云、道洛出战，天光射道洛中臂，失弓还走，拔其东城。
贼并兵趣西城，城中无水，众渴乏，有降者言庆云、道洛欲突走。
天光恐失之，乃遣人招谕庆云使早降，曰：若未能自决，当听诸人今夜共议，明晨早报。
庆云等冀得少缓，因待夜突出，乃报曰：请俟明日。
天光因使谓曰：知须水，今相为小退，任取涧水饮之。
贼众悦，无复走心。
天光密使军士多作木枪，各长七尺，昏后，绕城布列，要路加厚。
又伏人枪中，备其冲突，兼令密缚长梯于城北。
其夜，庆云、道洛果驰马突出，遇枪，马各伤倒，伏兵起，即时擒之。
军士缘梯入城，馀众皆出城南，遇枪而止，穷窘乞降。
丙子，天光悉收其仗而坑之，死者万七千人，分其家口。
于是三秦、河、渭、瓜、凉、鄯州皆降。
天光顿军略阳。
诏复天光官爵，寻加侍中、仪同三司。
以贺拔岳为泾州刺史，侯莫陈悦为渭州刺史。
秦州城民谋杀刺史骆超，南秦州城民谋杀刺史辛显，超、显皆觉之，走归天光，天光遣兵讨平之。
步兵校尉宇文泰从贺拔岳入关，以功迁征西将军，行原州事。
时关、陇凋弊，泰抚以恩信，民皆感悦，曰：早遇宇文使君，吾辈岂从乱乎。
八月，庚戌，上饯魏王悦于德阳堂，遣兵送至境上。
魏尔朱荣虽居外籓，遥制朝政，树置亲党，布列魏主左右，伺察动静，大小必知。
魏主虽受制于荣，然性勤政事，朝夕不倦，数亲览辞讼，理冤狱。
荣闻之，不悦。
帝又与吏部尚书李神俊议清治选部，荣尝关补曲阳县令，神俊以阶悬，不奏，别更拟人。
荣大怒，即遣所补者往夺其任。
神俊惧而辞位，荣使尚书左仆射尔朱世隆摄选。
荣启北人为河南诸州，帝未之许；太宰天穆入见面论，帝犹不许。
天穆曰：天柱既有大功，为国宰相，若请普代天下官，恐陛下亦不得违之，如何启数人为州，遽不用也。
帝正色曰：天柱若不为人臣，朕亦须代；如其犹存臣节，无代天下百官之理。
荣闻之，大恚恨，曰：天子由谁得立。
今乃不用我语。
尔朱皇后性妒忌，屡致忿恚。
帝遣尔朱世隆语以大理，后曰：天子由我家置立，今便如此；我父本即自作，今亦复决。
世隆曰：止自不为，若本自为之，臣今亦封王矣。
荣好猎，不舍寒暑，列围而进，令士卒必齐壹，虽遇险阻，不得违避，一鹿逸出，必数人坐死。
有一卒见虎而走，荣谓曰：汝畏死邪。
即斩之。
自是每猎，士卒如登战场。
尝见虎在穷谷中，荣令十馀人空手搏之，毋得损伤。
死者数人，卒擒得之，以此为乐，其下甚苦之。
太宰天穆从容谓荣曰：大王勋业已盛，四方无事，唯宜修政养民，顺时搜狩，何必盛夏驰逐，感伤和气。
荣攘袂曰：灵后女主，不能自正，推奉天子，乃人臣常节。
葛荣之徒，本皆奴才，乘时作乱，譬如奴走，擒获即已。
顷来受国大恩，未能混壹海内，何得遽言勋业。
如闻朝士犹自宽纵，今秋欲与兄戒勒士马，校猎嵩高，令贪污朝贵，入围搏虎。
仍出鲁阳，历三荆，悉拥生蛮，北填六镇，回军之际，扫平汾胡。
明年，简练精骑，分出江、淮，萧衍若降，乞万户侯；如其不降，以数千骑径度缚取。
然后与兄奉天子，巡四方，乃可称勋耳。
今不频猎，兵士懈怠，安可复用也。
城阳王徽之妃，帝之舅女；侍中李彧，延寔之子，帝之姊婿也。
徽、彧欲得权宠，恶荣为己害，日毁荣于帝，劝帝除之。
帝惩河阴之难，恐荣终难保，由是密有图荣之意。
侍中杨侃、尚书右仆射元罗亦预其谋。
武卫将军奚毅，建义初往来通命，帝每期之甚重，然犹以荣所亲信，不敢与之言情。
毅曰：若必有变，臣宁死陛下，不能事契胡。
帝曰：朕保天柱无异心，亦不忘卿忠款。
尔朱世隆疑帝欲为变，乃为匿名书自榜其门云：天子与杨侃、高道穆等为计，欲杀天柱。
取以呈荣。
荣自恃其强，不以为意，手毁其书，唾地曰：世隆无胆。
谁敢生心。
荣妻北乡长公主亦劝荣不行，荣不从。
是月，荣将四五千骑发并州，时人皆言荣反，又云天子必当图荣”。
九月，荣至洛阳，帝即欲杀之，以太宰天穆在并州，恐为后患，故忍未发，并召天穆。
先是，长星出中台，扫大角；恒州人高荣祖颇知天文，荣问之，对曰：除旧布新之象也。
荣甚悦。
荣至洛阳，行台郎中李显和曰：天柱至，那无九锡，安须王自索也。
亦是天子不见机。
都督郭罗刹曰：今年真可作禅文，何但九锡。
参军褚光曰：人言并州城上有紫气，何虑天柱不应之。
荣下人皆陵侮帝左右，无所忌惮，故其事皆上闻。
徽以白帝，曰：荣虑陛下终为己患，脱有东宫，必贪立孩幼，若皇后不生太子，则立陈留耳。
戊子，天穆至洛阳，帝出迎之。
荣与天穆并从入西林园宴射，荣奏曰：近来侍官皆不习武，陛下宜将五百骑出猎，因省辞讼。
先是，奚毅言荣欲因猎挟天子移都，由是帝益疑之。
预帝谋者皆惧，帝患之。
城阳王徽曰：以生太子为辞，荣必入朝，因此毙之。
帝曰：后怀孕始九月，可乎。
徽曰：妇人不及期而产者多矣，彼必不疑。
帝从之。
戊戌，帝伏兵于明光殿东序，声言皇子生，遣徽驰骑至荣第告之。
荣方与上党王天穆博，徽脱荣帽，欢舞盘旋，兼殿内文武传声趣之，荣遂信之，与天穆俱入朝。
帝闻荣来，不觉失色，中书舍人温子升曰：陛下色变。
帝连索酒饮之。
帝令子升作赦文，既成，执以出，遇荣自外入，问：是何文书。
子升颜色不变，曰：敕。
荣不取视而入。
帝在东序下西向坐，荣、天穆在御榻西北南向坐。
徽入，始一拜，荣见光禄少卿鲁安、典御李侃晞等抽刀从东户入，即起趋御座。
帝先横刀膝下，遂手刃之。
安等乱斫，荣与天穆同时俱死。
荣子菩提及车骑将军尔朱阳睹等三十人从荣入宫，亦为伏兵所杀。
帝得荣手板，上有数牒启，皆左右去留人名，非其腹心者悉在出限。
帝曰：竖子若过今日，遂不可制。
于是内外喜噪，声满洛阳城，百僚入贺。
帝登阊阖门，下诏大赦，遣武卫将军奚毅、前燕州刺史崔渊将兵镇北中。
是夜，尔朱世隆奉北乡长公主帅荣部曲，焚西阳门，出屯河阴。
卫将军贺拔胜与荣党田怡等闻荣死。
荣素厚金紫光禄大夫司马子如，荣死，子如自宫中突出，至荣第，弃家，随荣妻子走出城。
荣之入洛也，以高敖曹自随，禁于驼牛署。
荣死，帝引见，劳勉之。
兄乾自东冀州驰赴洛阳，帝以乾为河北大使，敖曹为直阁将军，使归，招集乡曲为表里形援。
帝亲送之于河桥，举酒指水曰：卿兄弟冀部豪杰，能令士卒致死，京城倘有变，可为朕河上一扬尘。
乾垂涕受诏，敖曹援剑起舞，誓以必死。
冬，十月，癸卯朔，世隆遣尔朱拂律归将胡骑一千，皆白服，来至郭下，索太原王尸。
拂律归曰：臣等从太原王入朝，忽致冤酷，今不忍空归。
愿得太原王尸，生死无恨。
帝亦为之怆然，遣侍中朱瑞赍铁券赐世隆。
世隆谓瑞曰：太原王功格天地，赤心奉国，长乐不顾信誓，枉加屠害，今日两行铁字，何足可信。
吾为太原王报仇，终无降理。
戊申，皇子生，大赦。
以中书令魏兰根兼尚书左仆射，为河北行台，定、相、殷三州皆禀兰根节度。
通直散骑常侍李苗奋衣起曰：今小贼唐突如此，朝廷有不测之危，正是忠臣烈士效节之日。
臣虽不武，请以一旅之众为陛下径断河桥。
乙卯，苗募人从马渚上流乘船夜下，去桥数里，纵火船焚河桥，倏忽而至。
诏以前东荆州刺史元显恭为晋州刺史，兼尚书左仆射、西道行台。
尔朱天光之克平凉也，宿勤明达请降，既而复叛，北走。
天光遣贺拔岳讨之，明达奔东夏。
岳闻尔朱荣死，不复穷追，还泾州以待天光。
天光与侯莫陈悦亦下陇，与岳谋引兵向洛。
范阳太守卢文伟诱平州刺史侯渊出猎，闭门拒之。
渊屯于郡南，为荣举哀，勒兵南向，进至中山，行台仆射魏兰根邀击之，为渊所败。
敬宗以城阳王徽兼大司马、录尚书事，总统内外。
十一月，癸酉朔，敬宗以车骑将军郑先护为大都督，与行台杨昱共讨尔朱仲远。
乙亥，以司徒长孙稚为太尉，临淮王彧为司徒。
丙子，进雍州刺史广宗公尔朱天光爵为王。
长广王亦以天光为陇西王。
尔朱仲远攻西兗州，丁丑，拔之，擒刺史王衍。
初，尔朱荣尝从容问左右曰：一日无我，谁可主军。
皆称尔朱兆。
荣曰：兆虽勇于战斗，然所将不过三千骑，多则乱矣。
堪代我者，唯贺六浑耳。
因戒兆曰：尔非其匹，终当为其穿鼻。
乃以高欢为晋州刺史。
及兆引兵向洛，遣使召欢，欢遣长史孙腾诣兆，辞以山蜀未平，今方攻讨，不可委去，致有后忧。
定蜀之日，当隔河为犄角之势。
兆不悦，曰：还白高晋州，吾得吉梦，梦与吾先人登高丘，丘旁之地，耕之已熟，独馀马蔺，先人命吾拔之，随手而尽。
以此观之，往无不克。
腾还报，欢曰：兆狂愚如是，而敢为悖逆，吾势不得久事尔朱矣。
十二月，壬寅朔，尔朱兆攻丹谷，都督崔伯凤战死，都督史仵龙开壁请降，源子恭退走。
兆轻兵倍道兼行，从河桥西涉渡。
华山王鸷，斤之玄孙也，素附尔朱氏。
帝步出云龙门外，遇城阳王徽乘马走，帝屡呼之，不顾而去。
城阳王徽走至山南，抵前洛阳令寇祖仁家。
祖仁一门三刺史，皆徽所引拔，以有旧恩，故投之。
兆梦徽谓己曰：我有金二百斤、马百匹在祖仁家，卿可取之。
尔朱世隆至洛阳，兆自以为己功，责世隆曰：叔父在朝日久，耳目应广，如何令天柱受祸。
按剑瞋目，声色甚厉。
世隆逊辞拜谢，然后得已，由是深恨之。
尔朱仲远亦自滑台至洛。
戊申，魏长广王大赦。
尔朱荣之死也，敬宗诏河西贼帅纥豆陵步蕃使袭秀容。
北道大行台杨津，以众少，留鄴召募，欲自滏口入并州，会尔朱兆入洛，津乃散众，轻骑还朝。
尔朱世隆与兄弟密谋，虑长广王母卫氏干预朝政，伺其出行，遣数十骑如劫盗者于京巷杀之，寻悬榜以千万钱募贼。
甲子，尔朱兆缢敬宗于晋阳三级佛寺，并杀陈留王宽。
是月，纥豆陵步蕃大破尔朱兆于秀容，南逼晋阳。
兆惧，使人召高欢并力。
僚属皆劝欢勿应召，欢曰：兆方急，保无它虑。
遂行。
欢所亲贺拔焉过儿请缓行以弊之，欢往往逗留，辞以河无桥，不得渡。
步蕃兵日盛，兆屡败，告急于欢，欢乃往从之。
兆时避步蕃南出，步蕃至平乐郡，欢与兆进兵合击，大破之，斩步蕃于石鼓山，其众退走。
兆德欢，相与誓为兄弟，将数十骑诣欢，通夜宴饮。
初，葛荣部众流入并、肆者二十馀万，为契胡陵暴，皆不聊生，大小二十六反，诛夷者半，犹谋乱不止。
兆患之，问计于欢，欢曰：六镇反残，不可尽杀，宜选王腹心使统之，有犯者罪其帅，则所罪者寡矣。
兆曰：善。
谁可使者。
贺拔允时在坐，请使欢领之。
欢拳殴其口，折一齿，曰：平生天柱时，奴辈伏处分如鹰犬。
今日天下事取舍在王，而阿鞠泥敢僭易妄言，请杀之。
兆以欢为诚，遂以其众委焉。
欢以兆醉，恐醒而悔之，遂出，宣言：受委统州镇兵，可集汾东受号令。
乃建牙阳曲川，陈部分。
军士素恶兆而乐属欢，莫不皆至。
长史慕容绍宗谏曰：不可。
兆曰：有香火重誓，何虑邪。
绍宗曰：亲兄弟尚不可信，何论香火。
齐州城民赵洛周闻尔朱兆入洛，逐刺史丹杨王萧赞，以城归兆。
赞变形为沙门，逃入长白山，流转，卒于阳平。
梁人或盗其柩以归，上犹以子礼葬于陵次。
魏荆州刺史李琰之，韶之族弟也。
南阳太守赵修延，以琰之敬宗外族，诬琰之欲奔梁，发兵袭州城，执琰之，自行州事。
魏王悦改元更兴，闻尔朱兆已入洛，自知不及事，遂南还。
斛斯椿复弃悦奔魏。
是岁，诏以陈庆之为都督南、北司等四州诸军事、南、北司二州刺史。
庆之引兵围魏悬瓠，破魏颍州刺史娄起等于溱水，又破行台孙腾等于楚城。
罢义阳镇兵，停水陆漕运，江、湖诸州并得休息；开田六十顷，二年之后，仓廪充实。
南朝〕梁高祖武皇帝中大通三年（辛亥公元531年）。
春，正月，辛巳，上祀南郊，大赦。
魏尚书右仆射郑先护闻洛阳不守，士众逃散，遂来奔。
丙申，以先护为征北大将军。
二月，辛丑，上祀明堂。
魏自敬宗被囚，宫室空近百日。
尔朱世隆镇洛阳，商旅流通，盗贼不作。
仪同三司广陵王恭，羽之子也，好学有志度，正光中领给事黄门侍郎，以元叉擅权，托瘖病居龙华佛寺，无所交通。
关西大行台郎中薛孝通说尔朱天光曰：广陵王，高祖犹子，夙有令望，沉晦不言，多历年所。
黄门侍郎邢子才为赦文，叙敬宗枉杀太原王荣之状，节闵帝曰：永安手翦强臣，非为失德，直以天未厌乱，故逢成济之祸耳。
庚午，诏以三皇称皇’，五帝称帝’，三代称王’，盖递为冲挹；自秦以来，竞称皇帝’，予今但称帝’，亦已褒矣。
加尔朱世隆仪同三司，赠尔朱荣相国、晋王，加九锡。
世隆使百官议荣配飨，司直刘季明曰：若配世宗，于时无功；若配孝明，亲害其母；若配庄帝，为臣不终。
以此论之，无所可配。
世隆怒曰：汝应死。
季明曰：下官既为议首，依礼而言，不合圣心，翦戮唯命。
世隆亦不之罪。
以荣配高祖庙廷。
又为荣立庙于首阳山，因周公旧庙而为之，以为荣功可比周公。
庙成，寻为火所焚。
尔朱兆以不预废立之谋，大怒，欲攻世隆。
世隆使尔朱彦伯往谕之，乃止。
初，敬宗使安东将军史仵龙、平北将军阳文义各领兵三千守太行岭，侍中源子恭镇河内。
及尔朱兆南向，仵龙、文义帅众先降，由是子恭之军望风亦溃，兆遂乘胜直入洛阳。
魏镇远将军清河崔祖螭等聚青州七郡之众围东阳，旬日之间，众十馀万。
刺史东莱王贵平帅城民固守，使太傅咨议参军崔光伯出城慰劳，其兄光韶曰：城民陵纵日久，众怒甚盛，非慰谕所能解。
家弟往，必不全。
贵平强之，既出外，人射杀之。
幽、安、营、并四州行台刘灵助，自谓方术可以动人，又推算知尔朱氏将衰，乃起兵自称燕王、开府仪同三司、大行台，声言为敬宗复仇，且妄述图谶，云：刘氏当王。
由是幽、瀛、沧、冀之民多从之。
从之者夜举火为号，不举火者诸村共屠之。
引兵南至博陵之安国城。
尔朱兆遣监军孙白鹞至冀州，托言调发民马，欲俟高乾兄弟送马而收之。
乾等知之，与前河内太守封隆之等合谋，潜部勒壮士，袭据信都，杀白鹞，执刺史元嶷。
乾等欲推其父翼行州事，翼曰：和集乡里，我不如封皮。
乃奉隆之行州事，为敬宗举哀，将士皆缟素，升坛誓众，移檄州郡，共讨尔朱氏，仍受刘灵助节度。
隆之，磨奴之族孙也。
高欢屯胡关大王山六旬，乃引兵东出，声言讨信都。
明公威德素著，天下倾心，若兵以义立，则屈强之徒不足为明公敌矣。
初，河南太守赵郡李显甫，喜豪侠，集诸李数千家于殷州西山方五六十里居之。
会高欢东出，元忠乘露车，载素筝浊酒以奉迎。
欢至山东，约勒士卒，丝毫之物不听侵犯，每过麦地，欢辄步牵马。
远近闻之，皆称高仪同将兵整肃，益归心焉。
欢求粮于相州刺史刘诞，诞不与；有车营租米，欢掠取之。
进至信都，封隆之、高乾等开门纳之。
高敖曹时在外略地，闻之，以乾为妇人，遗以布裙。
欢使世子澄以子孙礼见之，敖曹乃与俱来。
癸酉，魏封长广王晔为东海王，以青州刺史鲁郡王肃为太师，淮阳王欣为太傅，尔朱世隆为太保，长孙稚为太尉，赵郡王谌为司空，徐州刺史尔朱仲远、雍州刺史尔朱天光并为大将军，并州刺史尔朱兆为天柱大将军；赐高欢爵勃海王，征使入朝。
长孙稚固辞太尉，乃以为骠骑大将军、开府仪同三司。
尔朱兆辞天柱，曰：此叔父所终之官，我何敢受。
固辞，不拜，寻加都督十州诸军事，世袭并州刺史。
高欢辞不就征。
尔朱仲远徙镇大梁，复加兗州刺史。
尔朱世隆之初为仆射也，畏尔朱荣之威严，深自刻厉，留心几案，应接宾客，有开敏之名。
及荣死，无所顾惮，为尚书令，家居视事，坐符台省，事无大小，不先白世隆，有司不敢行。
使尚书郎宋游道、邢昕在其听事东西别坐，受纳辞讼，称命施行；公为贪淫，生杀自恣；又欲收军士之意，泛加阶级，皆为将军，无复员限，自是勋赏之官大致猥滥，人不复贵。
是时，天光专制关右，兆奄有并、汾，仲远擅命徐、兗，世隆居中用事，竞为贪暴。
而仲远尤甚，所部富室大族，多诬以谋反，籍没其妇女财物入私家，投其男子于河，如是者不可胜数。
自荥阳已东，租税悉入其军，不送洛阳。
东南州郡自牧守以下至士民，畏仲远如豺狼。
由是四方之人皆恶尔朱氏，而惮其强，莫敢违也。
己丑，魏以泾州刺史贺拔岳为岐州刺史，渭州刺史侯莫陈悦为秦州刺史，并加仪同三司。
魏使大都督侯渊、骠骑大将军代人叱列延庆讨刘灵助，至固城，渊畏其众，欲引兵西入，据关拒险，以待其变。
夏，四月，乙巳，昭明太子统卒。
癸丑，魏以高欢为大都督、东道大行台、冀州刺史，又以安定王尔朱智虎为肆州刺史。
魏尔朱天光出夏州，遣将讨宿勤明达，癸亥，擒明达，送洛阳，斩之。
丙寅，魏以侍中、骠骑大将军尔朱彦伯为司徒。
魏诏有司不得复称伪梁”。
五月，丙子，魏荆州城民斩赵修延，复推李琰之行州事。
魏尔朱仲远使都督魏僧勖等讨崔祖螭于东阳，斩之。
初，昭明太子葬其母丁贵嫔，遣人求墓地之吉者。
乃为蜡鹅及诸物埋于墓侧长子位。
臣光曰：君子之于正道，不可少顷离也，不可跬步失也。
丙申，立太子母弟晋安王纲为皇太子。
朝野多以为不顺，司议侍郎周弘正，尝为晋安王主簿，乃奏记曰：谦让道废，多历年所。
伏惟明大王殿下，天挺将圣，四海归仁，是以皇上发德音，以大王为储副。
意者愿闻殿下抗目夷上仁之义，执子臧大贤之节，逃玉舆而弗乘，弃万乘如脱屣，庶改浇竞之俗，以大吴国之风。
古有其人，今闻其语，能行之者，非殿下而谁。
使无为之化复生于遂古，让王之道不坠于来叶，岂不盛欤。
王不能从。
弘正，舍之兄子也。
太子以侍读东海徐摛为家令，兼管记，寻带领直。
六月，癸丑，立华容公欢为豫章王，其弟枝江公誉为河东王，曲阿公詧为岳阳王。
上以人言不息，故封欢兄弟以大郡，用慰其心。
久之，鲍邈之坐诱略人，罪不至死，太子纲追思昭明之冤，挥泪诛之。
魏高欢将起兵讨尔朱氏，镇南大将军斛律金、军主善无库狄千与欢妻弟娄昭、妻之姊夫段荣皆劝成之。
欢乃诈为书，称尔朱兆将以六镇人配契胡为部曲，众皆忧惧。
又为并州符，征兵讨步落稽，发万人，将遣之。
孙腾与都督尉景为请留五日，如此者再，欢亲送之郊，雪涕执别，众皆号恸，声震郊野。
欢乃谕之曰：与尔俱为失乡客，义同一家，不意在上征发乃尔。
今直西向，已当死，后军期，又当死，配国人，又当死，奈何。
众曰：唯有反耳。
欢曰：反乃急计，然当推一人为主，谁可者。
众共推欢，欢曰：尔乡里难制。
不见葛荣乎。
虽有百万之众，曾无法度，终自败灭。
今以吾为主，当与前异，毋得陵汉人，犯军令，生死任吾则可；不然，不能为天下笑。
众皆顿颡曰：死生唯命。
欢乃椎牛飨士，庚申，起兵于信都，亦未敢显言叛尔朱氏也。
会李元忠举兵逼殷州，欢令高乾帅众救之。
乾轻骑入见刺史尔朱羽生，与指画军计，羽生与乾俱出，因擒斩之，持羽生首谒欢。
欢抚膺曰：今日反决矣。
乃以元忠为殷州刺史，镇广阿。
欢于是抗表罪状尔朱氏，尔朱世隆匿之不通。
魏杨播及弟椿、津皆有名德。
秋，七月，尔朱世隆诬奏杨氏谋反，请收治之，魏主不许。
世隆苦请，帝不得已，命有司检案以闻。
壬申夜，世隆遣兵围津第，天光亦遣兵掩椿家于华阴。
东西之族无少长皆杀之，籍没其家。
世隆奏云：杨氏实反，与收兵相拒，皆已格杀。
帝惋怅久之，不言而已，朝野闻之，无不痛愤。
津子逸为光州刺史，尔朱仲远遣使就杀之。
唯津子愔于被收时适出在外，逃匿，获免，往见高欢于信都，泣诉家祸，因为言讨尔朱氏之策。
欢甚重之，即署行台郎中。
乙亥，上临轩策拜太子，大赦。
庚寅，诏：凡宗戚有服属者，并可赐汤沐，食乡亭侯，随远近为差。
壬辰，以吏部尚书何敬容为尚书右仆射。
敬容，昌宇之子也。
魏尔朱仲远、度律等闻高欢起兵，恃其强，不以为虑，独尔朱世隆忧之。
尔朱兆将步骑二万出井陉，趣殷州，李元忠弃城奔信都。
八月，丙午，尔朱仲远、度律将兵讨高欢。
九月，己卯，魏以仲远为太宰，庚辰，以尔朱天光为大司马。
癸巳，魏主追尊父广陵惠王为先帝，母王氏为先太妃，封弟永业为高密王，子恕为勃海王。
冬，十月，己酉，上幸同泰寺，升法座，讲《涅槃经》，七日而罢。
孙腾说高欢曰：今朝廷隔绝，号令无所禀，不权有所立，则众将沮散。
欢疑之，腾再三固请，乃立勃海太守元朗为帝。
朗，融之子也。
壬寅，朗即位于信都城西，改元中兴。
以欢为侍中、丞相、都督中外诸军事、大将军、录尚书事、大行台，高乾为侍中、司空，高敖曹为骠骑大将军、仪同三司、冀州刺史，孙腾为尚书左仆射，河北行台魏兰根为右仆射。
己酉，尔朱仲远、度律与骠骑大将军斛斯椿、车骑大将军、仪同三司贺拔胜、车骑大将军贾显智军于阳平。
显智名智，以字行，显度之弟也。
尔朱兆出井陉，军于广阿，众号十万。
高欢纵反间，云世隆兄弟谋杀兆”，复云兆与欢同谋杀仲远等”，由是迭相猜贰，徘徊不进。
高欢将与兆战，而畏其众强，以问亲信都督段韶，韶曰：所谓众者，得众人之死；所谓强者，得天下之心。
尔朱氏上弑天子，中屠公卿，下暴百姓，王以顺讨逆，如汤沃雪，何众强之有。
欢曰：虽然，吾以小敌大，恐无天命不能济也。
韶曰：韶闻小能敌大，小道大淫。
皇天无亲，唯德是辅。
尔朱氏外乱天下，内失英雄心，智者不为谋，勇者不为斗，人心已去，天意安有不从者哉。
韶，荣之子也。
辛亥，欢大破兆于广阿，俘其甲卒五千馀人。
十一月，乙未，上幸同泰寺，讲《般若经》，七日而罢。
庚辰，魏高欢引兵攻邺，相州刺史刘诞婴城固守。
是岁，魏南兗州城民王乞得劫刺史刘世明，举州来降。
世明，芳之族子也。
上以侍中元树为镇北将军、都督北讨诸军事，镇谯城。
以世明为征西大将军、郢州刺史，加仪同三司。
世明不受，固请北归，上许之。
世明至洛阳，奉送所持节，归乡里，不仕而卒。
南朝〕梁高祖武皇帝中大通四年（壬子公元532年）。
春，正月，丙寅，以南平王伟为大司马，元法僧为太尉，袁昂为司空。
立西丰侯正德为临贺王。
正德自结于硃异，上既封昭明诸子，异言正德失职，故王之。
以太子右卫率薛法护为司州牧，卫送魏王悦入洛。
庚午，立太子纲之长子大器为宣城王。
魏高欢攻邺，为地道，施柱而焚之，城陷入地。
壬午，拔邺，擒刘诞，以杨愔为行台右丞。
时军国多事，文檄教令，皆出于愔及开府咨议参军崔㥄。
，逞之五世孙也。
二月，以太尉元法僧为东魏王，欲遣还北，兗州刺史羊侃为军司马，与法僧偕行。
扬州刺史邵陵王纶遣人就市，赊买锦彩丝布数百匹，市人皆闭邸店不出；少府丞何智通依事启闻。
纶被责还第，乃遣防阁戴子高等以槊刺智通于都巷，刃出于背。
智通识子高，取其血以指画车壁为邵陵”字，乃绝，由是事觉。
庚戌，纶坐免为庶人，锁之于第，经三旬，乃脱锁，顷之，复封爵。
高欢令吏部尚书封隆之守邺，癸丑，出顿紫陌，大都督高敖曹将乡里部曲王桃汤等三千人以从。
欢曰：高都督所将皆汉兵，恐不足集事，欲割鲜卑兵千馀人相杂用之，何如。
敖曹曰：敖曹所将，练习已久，前后格斗，不减鲜卑。
今若杂之，情不相洽，胜则争功，退则推罪，不烦更配也。
庚申，尔朱兆帅轻骑三千夜袭邺城，叩西门，不克而退。
壬戌，欢将战马不满二千，步兵不满三万，众寡不敌，乃于韩陵为圆阵，连系牛驴以塞归道，于是将士皆有死志。
度律、天光将之洛阳，大都督斛斯椿谓都督贾显度、贾显智曰：今不先执尔朱氏，吾属死无类矣。
乃夜于桑下盟，约倍道先还。
世隆使其外兵参军阳叔渊单骑驰赴北中，简阅败众，以次内之。
椿至，不得入城，乃诡说叔渊曰：天光部下皆是西人，闻欲大掠洛邑，迁都长安，宜先内我以为之备。
叔渊信之。
夏，四月，甲子朔，椿等入据河桥，尽杀尔朱氏之党。
度律、天光欲攻之，会大雨昼夜不止，士马疲顿，弓矢不可施，遂西走，至灅陂津，为人所擒，送于椿所。
椿使行台长孙稚诣洛阳奏状，别使贾显智、张欢帅骑掩袭世隆，执之。
彦伯时在禁直，长孙稚于神虎门启陈：高欢义功既振，请诛尔朱氏。
节闵帝使舍人郭崇报彦伯，彦伯狼狈走出，为人所执，与世隆俱斩于阊阖门外，送其首并度律、天光于高欢。
节闵帝使中书舍人卢辩劳欢于邺，欢使之见安定王，辩抗辞不从，欢不能夺，乃舍之。
辩，同之兄子也。
辛未，骠骑大将军、行济州事侯景降于安定王。
尔朱仲远来奔。
仲远帐下都督乔宁、张子期自滑台诣欢降。
欢责之曰：汝事仲远，擅其荣利，盟契百重，许同生死。
前仲远自徐州为逆，妆为戎首；今仲远南走，汝复叛之。
事天子则不忠，事仲远则无信，犬马尚识饲之者，汝曾犬马之不如。
遂斩之。
尔朱天光之东下也，留其弟显寿镇长安，召秦州刺史侯莫陈悦，欲与之俱东。
尔朱世隆之拒高欢也，使齐州行台尚书房谟募兵趣四渎，又使其弟青州刺史弼趣乱城，扬声北渡，为掎角之势。
丙子，安东将军辛永以建州降于安定王。
辛巳，安定王至邙山。
高欢以安定王疏远，使仆射魏兰根慰谕洛邑，且观节闵帝之为人，欲复奉之。
兰根以帝神采高明，恐于后难制，与高乾兄弟及黄门侍郎崔㥄共劝欢废之。
欢集百官问所宜立，莫有应者，太仆代人綦毋儁盛称节闵帝贤明，宜主社稷，欢欣然是之。
作色曰：若言贤明，自可待我高王，徐登大位。
广陵既为逆胡所立，何得犹为天子。
若从儁言，王师何名义举。
欢遂幽节闵帝于崇训佛寺。
欢入洛阳，斛斯椿谓贺拔胜曰：今天下事，在吾与君耳，若不先制人，将为人所制。
高欢初至，图之不难。
胜曰：彼有功于时，害之不祥。
比数夜与欢同宿，具序往昔之怀，兼荷兄恩意甚多，何苦惮之。
椿乃止。
欢以汝南王悦，高祖之子，召欲立之，闻其狂暴无常，乃止。
时诸王多逃匿，尚书左仆射平阳王修，怀之子也，匿于田舍。
欢欲立之，使斛斯椿求之。
椿见修所亲员外散骑侍郎太原王思政，问王所在，思政曰：须知问意。
椿曰：欲立为天子。
思政乃言之。
椿从思政见修，修色变，谓思政曰：得无卖我邪。
曰：不也。
曰：敢保之乎。
曰：变态百端，何可保也。
椿驰报欢。
欢遣四百骑迎修入氈帐，陈诚，泣下沾襟，修让以寡德，欢再拜，修亦拜。
欢出备服御，进汤沐，达夜严警。
昧爽，文武执鞭以朝，使斛斯椿奉劝进表。
椿入帷门，磬折延首而不敢前，修令思政取表视之，曰：便不得不称朕矣。
乃为安定王作诏策而禅位焉。
初，欢起兵信都，尔朱世隆知司马子如与欢有旧，自侍中、骠骑大将军出为南岐州刺史。
欢入洛，召子如为大行台尚书，朝夕左右，参知军国。
广州刺史广宁韩贤，素为欢所善，欢入洛，凡尔朱氏所除官爵例皆削夺，唯贤如故。
以前御史中尉樊子鹄兼尚书左仆射，为东南道大行台，与徐州刺史杜德追尔朱仲远，仲远已出境，遂攻元树于谯。
丞相欢征贺拔岳为冀州刺史，岳畏欢，欲单马入朝。
行台右丞薛孝通说岳曰：高王以数千鲜卑破尔朱百万之众，诚亦难敌。
然诸将或素居其上，或与之等夷，虽屈首从之，势非获已。
今或在京师，或据州镇，高王除之则失人望，留之则为腹心之疾。
且吐万人虽复败走，犹在并州，高王方内抚群雄，外抗勍敌，安能去其巢穴，与公争关中之地乎。
今关中豪俊皆属心于公，愿效其智力。
公以华山为城，黄河为堑，进可以兼山东，退可以封函谷，奈何欲束手受制于人乎。
言未卒，岳执孝通手曰：君言是也。
乃逊辞为启而不就征。
壬辰，丞相欢还邺，送尔朱度律、天光于洛阳，斩之。
五月，丙申，魏主鸩节闵帝于门下外省，诏百司会丧，葬用殊礼。
以沛郡王欣为太师，赵郡王谌为太保，南阳王宝炬为太尉，长孙稚为太傅。
宝炬，愉之子也。
丞相欢固辞天柱大将军，戊戌，许之。
己酉，清河王亶为司徒。
侍中河南高隆之，本徐氏养子，丞相欢命以为弟，恃欢势骄狎公卿，南阳王宝炬殴之，曰：镇兵何敢尔。
魏主以欢故，六月，丁犯，黜宝炬为骠骑大将军，归第。
魏主避广平武穆王之讳，改谥武怀皇帝曰孝庄皇帝，庙号敬宗。
秋，七月，庚子，魏复以南阳王宝炬为太尉。
壬寅，魏丞相欢引兵入滏口，大都督库狄干入井陉，击尔朱兆。
庚戌，魏主使骠骑大将军、仪同三司高隆之帅步骑十万会丞相欢于太原，因以隆之为丞相军司。
欢军于武乡，尔朱兆大掠晋阳，北走秀容。
并州平。
欢以晋阳四塞，乃建大丞相府而居之。
魏夏州迁民郭迁据青州反，刺史元嶷弃城走。
魏东南道大行台樊子鹄围元树于谯城，分兵攻取蒙县等五城，以绝援兵之路。
树请帅众南归，以地还魏，子鹄等许之，与之誓约。
树众半出，子鹄击之，擒树及谯州刺史硃文开以归。
羊侃行至官竹，闻树败而还。
九月，树至洛阳，久之，复欲南奔，魏人杀之。
乙巳，以司空袁昂领尚书令。
冬，十一月，丁酉，日南至，魏主祀圜丘。
甲辰，魏杀安定王朗、东海王晔。
己酉，以汝南王悦为侍中、大司马。
魏葬灵太后胡氏。
上闻魏室已定，十二月，庚辰，复以太尉元法僧为郢州刺史。
魏主以汝南王悦属近地尊，丁亥，杀之。
魏大赦，改元永兴；以与太宗同号，复改永熙。
魏主纳丞相欢女为后，命太常卿李元忠纳币于晋阳。
欢与之宴，论及旧事，元忠曰：昔日建义，轰轰大乐，比来寂寂无人问。
欢抚掌笑曰：此人逼我起兵。
元忠戏曰：若不与侍中，当更求建义处。
欢曰：建义不虑无，止畏如此老翁不可遇耳。
元忠曰：止为此翁难遇，所以不去。
因捋欢须大笑。
欢悉其雅意，深重之。
尔朱兆既至秀容，分守险隘，出入寇抄。
魏丞相欢扬声讨之，师出复止者数四，兆意怠。
欢揣其岁首当宴会，遣都督窦泰以精骑驰之，一日一夜行三百里，欢以大军继之。
南朝〕梁高祖武皇帝中大通五年（癸丑公元533年）。
春，正月，辛卯，上祀南郊，大赦。
魏罢诸行台。
辛亥，上祀明堂。
丁巳，魏主追尊其父为武穆帝，太妃冯氏为武穆后，母李氏为皇太妃。
营州刺史曹凤、东荆州刺史雷能胜等举城降魏。
魏侍中斛斯椿闻乔宁、张子期之死，内不自安，与南阳王宝炬、武卫将军元毘、王思政密劝魏主图丞相欢。
癸未，上幸同泰寺，讲《般若经》，七日而罢，会者数万人。
魏正光以前，阿至罗常附于魏。
魏太师鲁郡王肃卒。
丙辰，南平元襄王伟卒。
丁巳，魏以赵郡王谌为太尉，南阳王宝炬为太保。
魏尔朱兆之入洛也，焚太常乐库，钟磬俱尽。
节闵帝诏录尚书事长孙稚、太常卿祖莹等更造之，至是始成，命曰《大成乐》。
五月，魏东徐州民王早等杀刺史崔痒，以下邳来降。
六月，壬申，魏以骠骑大将军樊子鹄为青、胶大使，督济州刺史蔡儁等讨耿翔。
秋，七月，魏师至青州，翔弃城来奔，诏以为兗州刺史。
壬辰，魏以广陵王欣为大司马，赵郡王谌为太师。
庚戌，以前司徒贺拔允为太尉。
初，贺拔岳遣行台郎冯景诣晋阳，丞相欢闻岳使至，甚喜，曰：贺拔公讵忆吾邪。
与景歃血，约与岳为兄弟。
景还，言于岳曰：欢奸诈有余，不可信也。
府司马宇文泰自请使晋阳以观欢之为人，欢奇其状貌，曰：此儿视瞻非常。
泰至长安，谓岳曰：高欢所以未篡者，正惮公兄弟耳；侯莫陈悦之徒，非所忌也。
公但潜为之备，图欢不难。
今费也头控弦之骑不下一万，夏州刺史斛拔弥俄突胜兵三千馀人，灵州刺史曹泥、河西流民纥豆陵伊利等各拥部众，未有所属。
公若移军近陇，抗其要害，震之以威，怀之以惠，可收其士马以资吾军。
西辑氐、羌，北抚沙塞，还军长安，匡辅魏室，此桓、文之功也。
岳大悦，复遣泰诣洛阳请事，密陈其状。
魏主喜，加泰武卫将军，使还报。
八月，帝以岳为都督雍、华等二十州诸军事、雍州刺史，又割心前血，遣使者赍以赐之。
岳遂引兵西屯平凉，以牧马为名。
斛拔弥俄突、纥豆陵伊利及费也头万俟受洛干、铁勒斛律沙门等皆附于岳，唯曹泥附于欢。
秦、南秦、河、渭四州刺史同会平凉，受岳节度。
岳以夏州被边重要，欲求良刺史以镇之，众举宇文泰，岳曰：宇文左丞，吾左右手，何可废也。
沉吟累日，卒表用之。
九月，癸酉，魏丞相欢表让王爵，不许；请分封邑十万户颁授勋义，从之。
冬，十月，庚申，以尚书右仆射何敬容为左仆射，吏部尚书谢举为右仆射。
十一月，癸巳，魏以殷州刺史中山邸珍为徐州大都督、东道行台、仆射，以讨下邳。
十二月，丁巳，魏主狩于嵩高；己巳，幸温汤；丁丑，还宫。
魏荆州刺史贺拔胜寇雍州，拔下迮戍，扇动诸蛮；雍州刺史庐陵王续遣军击之，屡为所败，汉南震骇。
胜又遣军攻冯翊、安定、沔阳、酂城，皆拔之。
魏丞相欢患贺拔岳、侯莫陈悦之强，右丞翟嵩曰：嵩能间之，使其自相屠灭。
欢遣之。
欢又使长史侯景招抚纥豆陵伊利，伊利不从。
南朝〕梁高祖武皇帝中大通六年（甲寅公元534年）。
魏东梁州民夷作乱，二月，诏以行东雍州事丰阳泉企讨平之。
壬戌，魏大赦。
魏永宁浮图灾，观者皆哭，声振城阙。
魏贺拔岳将讨曹泥，使都督武川赵贵至夏州与宇文泰谋之，泰曰：曹泥孤城阻远，未足为忧。
夏州首望都督弥姐元进阴谋应悦，泰知之，与帐下都督高平蔡祐谋执之，祐曰：元进会当反噬，不如杀之。
泰曰：汝有大决。
乃召元进等入计事，泰曰：陇贼逆乱，当与诸人戮力讨之，诸人似有不同者，何也。
祐即被甲持刀直入，瞋目谓诸将曰：朝谋夕异，何以为人。
今日必断奸人首。
举坐皆叩头曰：愿有所择。
祐乃叱元进，斩之，并诛其党，因与诸将同盟讨悦。
泰谓祐曰：吾今以尔为子，尔其以我为父乎。
泰与帐下轻骑驰赴平凉，令杜朔周帅众先据弹筝峡。
朔周本姓赫连，曾祖库多汗避难改焉。
丞相欢使侯景招抚岳众，泰至安定遇之，谓曰：贺拔公虽死，宇文泰尚存，卿何为者。
景失色曰：我犹箭耳，唯人所射。
遂还。
泰至平凉，哭岳甚恸，将士皆悲喜。
欢复使侯景与散骑常侍代郡张华原、义宁太守太安王基劳泰，泰不受，欲劫留之，曰：留则共享富贵，不然，命在今日。
华原曰：明公欲胁使者以死亡，此非华原所惧也。
泰乃遣之。
基还，言泰雄杰，请及其未定击灭之。
欢曰：卿不见贺拔、侯莫陈乎。
吾当以计拱手取之。
魏主闻岳死，遣武卫将军元毘慰劳岳军，召还洛阳，并召侯莫陈悦。
毘至平凉，军中已奉宇文泰为主；悦既附丞相欢，不肯应召。
泰因元毘上表称：臣岳忽罹非命，都督寇洛等令臣权掌军事。
奉诏召岳军入京，今高欢之众已至河东，侯莫陈悦犹在水洛，士卒多是西人，顾恋乡邑，若逼令赴阙，悦蹑其后，欢邀其前，恐败国殄民，所损更甚。
乞少赐停缓，徐事诱导，渐就东引。
魏主乃以泰为大都督，即统岳军。
初，岳以东雍州刺史李虎为左厢大都督，岳死，虎奔荆州，说贺拔胜使收岳众，胜不从。
君名微行薄，贺拔公荐君为陇右行台。
魏主问泰以安秦、陇之策，泰表言：宜召悦授以内官，或处以瓜、凉一籓；不然，终为后患。
原州刺史史归，素为贺拔岳所亲任，河曲之变，反为悦守。
悦遣其党王伯和、成次安将兵二千助归镇原州，泰遣都督侯莫陈崇帅轻骑一千袭之。
崇乘夜将十骑直抵城下，馀众皆伏于近路；归见骑少，不设备。
崇即入，据城门，高平令陇西李贤及弟远穆在城中，为崇内应。
于是中外鼓噪，伏兵悉起，遂擒归及次安、伯和等归于平凉。
泰表崇行原州事。
三月，泰引兵击悦，至原州，众军毕集。
夏，四月，癸丑朔，日有食之。
魏南秦州刺史陇西李弼说侯莫陈悦曰：贺拔公无罪而公害之，又不抚纳其众，今奉宇文夏州以来，声言为主报仇，此其势不可敌也，宜解兵以谢之。
宇文泰引兵上陇，留兄子导为都督，镇原州。
泰军令严肃，秋毫无犯，百姓大悦。
军出木狭关，雪深二尺，泰倍道兼行，出其不意。
悦闻之，退保略阳，留万人守水洛。
泰至，水洛即降。
泰遣轻骑数百趣略阳，悦退保上邽，召李弼与之拒泰。
弼知悦必败，阴遣使诣泰，请为内应。
悦弃州城，南保山险，弼谓所部曰：侯莫陈公欲还秦州，汝辈何不装束。
弼妻，悦之姨也，众咸信之，争趣上邽。
弼先据城门以安集之，遂举城降泰，泰即以弼为秦州刺史。
其夜，悦出军将战，军自惊溃。
悦性猜忌，既败，不听左右近己，与其二弟并子及谋杀岳者七八人弃军迸走。
数日之中，槃桓往来，不知所趣。
左右劝向灵州依曹泥，悦从之。
自乘骡，令左右皆步从，欲自山中趣灵州。
宇文泰使原州都督贺拔颖追之，悦望见追骑，缢死于野。
泰入上邽，引薛憕为记室参军。
收悦府库，财物山积，泰秋毫不取，皆以赏士卒；左右窃一银甕以归，泰知而罪之，即剖赐将士。
先是，故氐王杨绍先乘魏乱逃归武兴，复称王。
凉州刺史李叔仁为其民所执，氐、羌、吐谷浑所在蜂起，自南岐至瓜、鄯，跨州据郡者不可胜数。
宇文泰令李弼镇原州，夏州刺史拔也恶蚝镇南秦州，渭州刺史可硃浑道元镇渭州，卫将军赵贵行秦州事，征豳、泾、东秦、岐四州之粟以给军。
杨绍先惧，称籓，送妻子为质。
夏州长史于谨言于泰曰：明公据关中险固之地，将士骁勇，土地膏腴。
今天子在洛，迫于群凶，若陈明公之恳诚，算时事之利害，请都关右，挟天子以令诸侯，奉王命以讨暴乱，此桓、文之业，千载一时也。
泰善之。
魏主命泰发二千骑镇东雍州，助为势援，仍命泰稍引军而东。
泰以大都督武川梁御为雍州刺史，使将步骑五千前行。
先是，丞相欢遣其都督太安韩轨将兵一万据蒲坂以救侯莫陈悦，凝州刺史贾显度以舟迎之。
梁御见显度，说使从泰，显度即出迎御，御入据长安。
魏主以泰为侍中、骠骑大将军、开府仪同三司、关西大都督、略阳县公，承制封拜。
泰乃以寇洛为泾州刺史，李弼为秦州刺史，前略阳太守张献为南岐州刺史。
南岐州刺史卢待伯不受代，泰遣轻骑袭而擒之。
侍中封隆之言于丞相欢曰：斛斯椿等今在京师，必构祸乱。
隆之与仆射孙腾争尚魏主妹平原公主，公主归隆之，腾泄其言于椿，椿以白帝。
隆之惧，逃还乡里，欢召隆之诣晋阳。
会腾带仗入省，擅杀御史，惧罪，亦逃就欢。
领军娄昭辞疾归晋阳。
帝以斛斯椿兼领军，改置都督及河南、关西诸刺史。
华山王鸷在徐州，欢使大都督邸珍夺其管钥。
建州刺史韩贤，济州刺史蔡儁，皆欢党也。
帝省建州以去贤，使御史举儁罪，以汝阳王叔昭代之。
欢上言：儁勋重，不可解夺；汝阳懿德，当受大籓；臣弟永宝，猥任定州，宜避贤路。
帝不听。
五月，丙子，魏主增置勋府庶子，厢别六百人；又增骑官，厢别二百人。
魏主欲伐晋阳，辛卯，下诏戒严，云欲自将伐梁。
发河南诸州兵，大阅于洛阳，南临洛水，北际邙山，帝戎服与斛斯椿临观之。
六月，丁巳，魏主密诏丞相欢，称宇文黑獭、贺拔胜颇有异志，故假称南伐，潜为之备；王亦宜共为形援。
读讫燔之。
欢表以为荆、雍将有逆谋，臣今潜勒兵马三万，自河东渡，又遣恒州刺史库狄干等将兵四万自来违津渡，领军将军娄昭等将兵五万以讨荆州，冀州刺史尉景等将山东兵五万、突骑五万以讨江左，皆勒所部，伏听处分。
帝知欢觉其变，乃出欢表，令群臣议之，欲止欢军。
欢亦集并州僚佐共议，还以表闻，仍云：臣为嬖佞所间，陛下一旦赐疑。
臣若敢负陛下，使身受天殃，子孙殄绝。
陛下若垂信赤心，使干戈不动，佞臣一二人愿斟量废出。
丁卯，帝使大都督源子恭守阳胡，汝阳王暹守石济，又以仪同三司贾显智为济州刺史，帅豫州刺史斛斯元寿东趣济州。
中军将军王思政言于魏主曰：高欢之心，昭然可知。
帝深然之，遣散骑侍郎河东柳庆见泰于高平，共论时事。
帝以广宁太守广宁任祥兼尚书左仆射，加开府仪同三司，祥弃官走，度河，据郡待欢。
丞相欢召其弟定州刺史琛使守晋阳，命长史崔暹佐之。
秋，七月，己丑，魏主亲勒兵十馀万屯河桥，以斛斯椿为前驱，陈于邙山之北。
帝使斛斯椿与行台长孙稚、大都督颍川王斌之镇虎牢，行台长孙子彦镇陕，贾显智、斛斯元寿镇滑台。
元斌之与斛斯椿争权，弃椿还，绐帝云：高欢兵已至。
丁未，帝遣使召椿还，遂帅南阳王宝炬、清河王亶、广阳王湛以五千骑宿于瀍西，南阳王别舍沙门惠臻负玺持千牛刀以从。
将士皆呼万岁。
己未，武兴王杨绍先为秦、南秦二州刺史。
辛酉，魏丞相欢自追迎魏主。
戊辰，清河王亶下制大赦。
欢至弘农，九月，癸巳，使行台仆射元子思帅侍官迎帝；己酉，攻潼关，克之，擒毛鸿宾，进屯华阴长城，龙门都督薛崇礼以城降欢。
贺拔胜使长史元颖行荆州事，守南阳，自帅所部西赴关中。
至淅阳，闻欢已屯华阴，欲还，行台左丞崔谦曰：今帝室颠覆，主上蒙尘，公宜倍道兼行，朝于行在，然后与宇文行台同心戮力，唱举大义，天下孰不望风响应。
今舍此而退，恐人人解体，一失事机，后悔何及。
胜不能用，遂还。
欢退屯河东，使行台尚书长史薛瑜守潼关，大都督库狄温守封陵，筑城于蒲津西岸，以薛绍宗为华州刺史，使守之，以高敖曹行豫州事。
欢自发晋阳，至是凡四十启，魏主皆不报。
欢乃东还，遣行台侯景等引兵向荆州，荆州民邓诞等执元颖以应景。
贺拔胜至，景逆击之，胜兵败，帅数百骑来奔。
魏主之在洛阳也，密遣閤内都督河南赵刚召东荆州刺史冯景昭帅兵入援，兵未及发，魏主西入关。
景昭集府中文武议所从，司马冯道和请据州待北方处分。
刚曰：公宜勒兵赴行在所。
久之，更无言者。
刚抽刀投地曰：公若欲为忠臣，请斩道和；如欲从贼，可速见杀。
景昭感悟，即帅众赴关中。
侯景引兵逼穰城，东荆州民杨祖欢等起兵应之，以其众邀景昭于路，景昭战败，刚没蛮中。
冬，十月，丞相欢至洛阳，又遣僧道荣奉表于孝武帝曰：陛下若远赐一制，许还京洛，臣当帅勒文武，式清宫禁。
若返正无日，则七庙不可无主，万国须有所归，臣宁负陛下，不负社稷。
帝亦不答。
欢乃集百官耆老，议所立。
时清河王亶出入已称警跸，欢丑之，乃托以孝昌以来，昭穆失序，永安以孝文为伯考，永熙迁孝明于夹室，业丧祚短，职此之由。
遂立清河王世子善见为帝，谓亶曰：欲立王，不如立王之子。
亶不自安，轻骑南走，欢追还之。
丙寅，孝静帝即位于城东北，时年十一。
大赦，改元天平。
魏宇文泰进军攻潼关，斩薛瑜，虏其卒七千人，还长安，进位大丞相。
丁卯，以信武将军元庆和为镇北将军，帅众伐东魏。
及孝武帝入关，清河王亶承制，以汝阳王暹为齐州刺史。
庚午，东魏以赵郡王谌为大司马，咸阳王坦为太尉，开府仪同三司高盛为司徒，高敖曹为司空。
坦，树之弟也。
丞相欢以洛阳西逼西魏，南近梁境，乃议迁邺，书下三日即行。
丙子，东魏主发洛阳，四十万户狼狈就道。
收百官马，尚书丞郎已上非陪从者，尽令乘驴。
欢留后部分，事毕，还晋阳。
改司州为洛州，以尚书令元弼为洛州刺史，镇洛阳。
以行台尚书司马子如为尚书左仆射，与右仆射高隆之、侍中高岳、孙腾留邺，共知朝政。
诏以迁民赀产未立，出粟一百三十万石以赈之。
十一月，兗州刺史樊子鹄据瑕丘以拒东魏，南青州刺史大野拔帅众就之。
庚寅，东魏主至邺，居北城相州之廨，改相州刺史为司州牧，魏郡太守为魏尹。
是时，六坊之众从孝武帝西行者不及万人，馀皆北徙，并给常廪，春秋赐帛以供衣服，乃于常调之外，随丰稔之处，折绢籴粟以供国用。
十二月，魏丞相泰遣仪同李虎、李弼、赵贵击曹泥于灵州。
闰月，元庆和克濑乡而据之。
魏贺拔胜之在荆州也，表武卫将军独孤信为大都督。
东魏既取荆州，魏以信为都督三荆州诸军事、尚书右仆射、东南道行台、大都督、荆州刺史以招怀之。
蛮酋樊五能攻破淅阳郡以应魏，东魏西荆州刺史辛纂欲讨之，行台郎中李广谏曰：淅阳四面无民，唯一城之地，山路深险，表里群蛮。
城民密召独孤信。
信至武陶，东魏遣恒农太守田八能帅群蛮拒信于淅阳，又遣都督张齐民以步骑三千出信之后。
信谓其众曰：今士卒不满千人，首尾受敌，若还击齐民，则土民必谓我退走，必争来邀我；不如进击八能，破之，齐民自溃矣。
遂击破八能，乘胜袭穰城；辛纂勒兵出战，大败，还趣城。
门未及阖，信令都督武川杨忠为前驱，忠叱门者曰：大军已至，城中有应，尔等求生，何不避走。
门者皆散。
忠帅众入城，斩纂以徇，城中慑服。
信分兵定三荆。
居半岁，东魏高敖曹、侯景将兵奄至城下，信兵少不敌，与杨忠皆来奔。
南朝〕梁高祖武皇帝大同元年（乙卯公元535年）。
春，正月，戊申朔，大赦，改元。
是日，魏文帝即位于城西，大赦，改元大统，追尊父京兆王为文景皇帝，妣杨氏为皇后。
魏渭州刺史可硃浑道元先附侯莫陈悦，悦死，丞相泰攻之，不能克，与盟而罢。
道元世居怀朔，与东魏丞相欢善。
又母兄皆在邺，由是常与欢通。
泰欲击之，道元帅所部三千户西北度乌兰津抵灵州，灵州刺史曹泥资送至云州。
欢闻之，遣资粮迎候，拜车骑大将军。
道元至晋阳，欢始闻孝武帝之丧，启请举哀制服。
东魏主使群臣议之，太学博士潘崇和以为：君遇臣不以礼则无反服，是以汤之民不哭桀，周武之民不服纣。
国子博士卫既隆、李同轨议以为：高后于永熙离绝未彰，宜为之服。
东魏从之。
魏骁骑大将军、仪同三司李虎等招谕费也头之众，与之共攻灵州，凡四旬，曹泥请降。
己酉，魏进丞相略阳公泰为都督中外诸军、录尚书事、大行台，封安定王；泰固辞王爵及录尚书，乃封安定公。
以尚书令斛斯椿为太保，广平王赞为司徒。
乙卯，魏主立妃乙弗氏为皇后，子钦为皇太子。
后仁恕节俭，不妒忌，帝甚重之。
稽胡刘蠡升，自孝昌以来，自称天子，改元神嘉，居云阳谷；魏之边境常被其患，谓之胡荒”。
壬戌，东魏丞相欢袭击，大破之。
甲子，魏以广陵王欣为太傅，仪同三司万俟受洛干为司空。
己巳，东魏以丞相欢为相国，假黄钺，殊礼；固辞。
东魏大行台尚书司马子如帅大都督窦泰、太州刺史韩轨等攻潼关，魏丞相泰军于霸上。
子如与轨回军，从蒲津宵济，攻华州。
时修城未毕，梯倚城外，比晓，东魏人乘梯而入。
刺史王罴卧尚未起，闻阁外匈匈有声，袒身露髻徒跣，持白梃大呼而出，东魏人见之惊却。
罴逐至东门，左右稍集，合战，破之，子如等遂引去。
二月，辛巳，上祀明堂。
壬午，东魏以咸阳王坦为太傅，西河王悰为太尉。
东魏使尚书右仆射高隆之发十万夫撤洛阳宫殿，运其材入邺。
丁亥，上耕籍田。
东魏仪同三司娄昭等攻兗州，樊子鹄使前胶州刺史严思达守东平，昭攻拔之。
戊戌，司州刺史陈庆之伐东魏，与豫州刺史尧雄战，不利而还。
三月，辛酉，东魏以高盛为太尉，高敖曹为司徒，济阴王晖业为司空。
东魏丞相欢伪与刘蠡升约和，许以女妻其太子。
壬申，欢入朝于邺，以孝武帝后妻彭城王韶。
魏丞相泰以军旅未息，吏民劳弊，命所司斟酌古今可以便时适治者，为二十四条新制，奏行之。
东魏以封延之为青州刺史，代侯渊。
渊既失州任而惧，行及广川，遂反，夜，袭青州南郭，劫掠郡县。
夏，四月，丞相欢使济州刺史蔡儁讨之。
渊部下多叛，渊欲南奔，于道为卖浆者所斩，送首于邺。
元庆和攻东魏城父，丞相欢遣高敖曹帅三万人趣项，窦泰帅三万人趣城父，侯景帅三万人趣彭城，以任祥为东南道行台仆射，节度诸军。
五月，魏加丞相泰柱国。
元庆和引兵逼东魏南兗州，东魏洛州刺史韩贤拒之。
六月，庆和攻南顿，豫州刺史尧雄破之。
秋，七月，甲戌，魏以开府仪同三司念贤为太尉，万俟受洛干为司徒，开府仪同三司越勒肱为司空。
益州刺史鄱阳王范、南梁州刺史樊文炽合兵围晋寿，魏东益州刺史傅敬和来降。
魏下诏数高欢二十罪，且曰：朕将亲总六军，与丞相扫除凶丑。
欢亦移檄于魏，谓宇文黑獭、斛斯椿为逆徒，且言：今分命诸将，领兵百万，刻期西讨。
东魏遣行台元晏击元庆和。
或告东魏司空济阴王晖业与七兵尚书薛琡贰于魏，八月，辛卯，执送晋阳，皆免官。
甲午，东魏发民七万六千人作新宫于邺，使仆射高隆之与司空胄曹参军辛术共营之，筑邺南城周二十五里。
术，琛之子也。
赵刚自蛮中往见东魏东荆州刺史赵郡李愍，劝令附魏，愍从之，刚由是得至长安。
九月，丁巳，东魏以开府仪同三司襄城王旭为司空。
冬，十月，魏太师上党文宣王长孙稚卒。
魏秦州刺史王超世，丞相泰之内兄也，骄而黩货，泰奏请加法，诏赐死。
十一月，丁未，侍中、中卫将军徐勉卒。
勉虽骨鲠不及范云，亦不阿意苟合，故梁世言贤相者称范、徐云。
癸丑，东魏主祀圜丘。
甲午，东魏阊阖门灾。
北梁州刺史兰钦引兵攻南郑，魏梁州刺史元罗举州降。
东魏以丞相欢之子洋为骠骑大将军、开府仪同三司，封太原公。
洋内明决而外如不慧，兄弟及众人皆嗤鄙之；独欢异之，谓长史薛琡曰：此儿识虑过吾。
幼时，欢尝欲观诸子意识，使各治乱丝，洋独抽刀斩之，曰：乱者必斩。
又各配兵四出，使都督彭乐帅甲骑伪攻之，兄澄等皆怖挠，洋独勒众与乐相格，乐免胄言情，犹擒之以献。
初，大行台右丞杨愔从兄岐州刺史幼卿，以直言为孝武帝所杀。
愔同列郭秀害其能，恐之曰：高王欲送卿于帝所。
愔惧，变姓名逃于田横岛。
久之，欢闻其尚在，召为太原公开府司马，顷之，复为大行台右丞。
十二月，甲午，东魏文武官量事给禄。
魏以念贤为太傅，河州刺史梁景叡为太尉。
是岁，鄱阳妖贼鲜于琛改元上愿，有众万馀人。
鄱阳内史吴郡陆襄讨擒之，案治党与，无滥死者。
民歌之曰：鲜于平后善恶分，民无枉死赖陆君。
柔然头兵可汗求婚于东魏，丞相欢以常山王妹为兰陵公主，妻之。
柔然数侵魏，魏使中书舍人库狄峙奉使至柔然，与约和亲，由是柔然不复为寇。
南朝〕梁高祖武皇帝大同二年（丙辰公元536年）。
春，正月，辛亥，魏祀南郊，改用神元皇帝配。
魏灵州刺史曹泥与其婿凉州刺史普乐刘丰，复叛降东魏，魏人围之，水灌其城，不没者四尺。
东魏丞相欢发阿至罗三万骑径度灵州，绕出魏师之后，魏师退。
东魏加丞相欢九锡；固让而止。
上为文帝作皇基寺以追福，命有司求良材。
曲阿弘氏自湘州买巨材东下，南津校尉孟少卿欲求媚于上，诬弘氏为劫而杀之，没其材以为寺。
二月，乙亥，上耕藉田。
东魏勃海世子澄，年十五，为大行台、并州刺史，求入邺辅朝政，丞相欢不许。
丁酉，以澄为尚书令，加领军、京畿大都督。
司马子如、高季式召孙搴剧饮，醉甚而卒。
丞相欢亲临其丧。
子如叩头请罪，欢曰：卿折我右臂，为我求可代者。
子如举中书郎魏收，欢以收为主簿。
收，子建之子也。
它日，欢谓季式曰：卿饮杀我孙主簿，魏收治文书不如我意；司徒尝称一人谨密者为谁。
季式以司徒记室广宗陈元康对，曰：是能夜中闇书，快吏也。
召之，一见，即授大丞相功曹，掌机密，迁大行台都官郎。
时军国多务，元康问无不知。
欢或出，临行，留元康在后，马上有所号令九十馀条，元康屈指数之，尽能记忆。
与功曹平原赵彦深同知机密，时人谓之陈、赵。
而元康势居赵前，性又柔谨，欢甚亲之，曰：如此人诚难得，天赐我也。
彦深名隐，以字行。
东魏丞相欢令阿至罗逼魏秦州刺史万俟普，欢以众应之。
三月，戊申，丹杨陶弘景卒。
弘景博学多艺能，好养生之术。
甲寅，东魏以华山王鸷为大司马。
魏以凉州刺史李叔仁为司徒，万俟洛为太宰。
夏，四月，乙未，以骠骑大将军、开府同三司之仪元法僧为太尉。
戊辰，东魏高盛卒。
魏越勒肱卒。
魏秦州刺史万俟普与其子太宰洛、豳州刺史叱干宝乐、右卫将军破六韩常及督将三百人奔东魏，丞相泰轻骑追之，至河北千馀里，不及而还。
秋，七月，庚子，东魏大赦。
上待魏降将贺拔胜等甚厚，胜请讨高欢，上不许。
九月，壬寅，东魏以定州刺史侯景兼尚书右仆射、南道行台，督诸将入寇。
魏以扶风王孚为司徒，斛斯椿为太傅。
冬，十月，乙亥，诏大举伐东魏。
东魏侯景将兵七万寇楚州，虏刺史桓和；进军淮上，南、北司二州刺史陈庆之击破之，景弃辎重走。
十一月，己亥，罢北伐之师。
魏复改始祖神元皇帝为太祖，道武皇帝为烈祖。
十二月，东魏以并州刺史尉景为太保。
壬申，东魏遣使请和，上许之。
东魏清河文宣王亶卒。
丁丑，东魏丞相欢督诸军伐魏，遣司徒高敖曹趣上洛，大都督窦泰趣潼关。
癸未，东魏以咸阳王坦为太师。
是岁，魏关中大饥，人相食，死者什七八。
南朝〕梁高祖武皇帝大同三年（丁巳公元537年）。
春，正月，上祀南郊，大赦。
东魏丞相欢军蒲坂，造三浮桥，欲度河。
高敖曹自商山转斗而进，所向无前，遂攻上洛。
郡人泉岳及弟猛略与顺阳人杜窋等谋翻城应之，洛州刺史泉企知之，杀岳及猛略。
杜窋走归敖曹，敖曹以为乡导而攻之。
敖曹被流矢，通中者三，殒绝良久，复上马，免胄巡城。
企固守旬馀，二子元礼、仲遵力战拒之，仲遵伤目，不堪复战，城遂降。
企见敖曹曰：吾力屈，非心服也。
敖曹以杜窋为洛州刺史。
敖曹创甚，曰：恨不见季式作刺史。
丞相欢闻之，即以高季式为济州刺史。
二月，丁亥，上耕藉田。
己丑，以尚书左仆射何敬容为中权将军，护军将军萧渊藻为左仆射，右仆射谢举为右光禄大夫。
魏槐里获神玺，大赦。
三月，辛未，东魏迁七帝神主入新庙，大赦。
魏斛斯椿卒。
夏，五月，魏以广陵王欣为太宰，贺拔胜为太师。
六月，魏以扶风王孚为太保，梁景叡为太傅，广平王赞为太尉，开府仪同三司武川王盟为司空。
东魏丞相欢游汾阳之天池，得奇石，隐起成文曰六王三川”。
以问行台郎中阳休之，对曰：六者，大王之字；王者，当王天下。
河、洛、伊为三川，泾、渭、洛亦为三川。
大王若受天命，终应奄有关、洛。
欢曰：世人无事常言我反，况闻此乎。
慎勿妄言。
休之，固之子也。
行台郎中中山杜弼承间劝欢受禅，欢举杖击走之。
东魏遣兼散骑常侍李谐来聘，以吏部郎卢元明、通直侍郎李业兴副之。
谐，平之孙；元明，昶之子也。
秋，七月，谐等至建康，上引见，与语，应对如流。
谐等出，上目送之，谓左右曰：朕今日遇勍敌。
卿辈尝言北间全无人物，此等何自而来。
是时邺下言风流者，以谐及陇西李神儁、范阳卢元明、北海王元景、弘农杨遵彦、清河崔赡为首。
神儁名挺，宝之孙；元景名昕，宪之曾孙也；皆以字行。
赡，㥄之子也。
时南、北通好，务以俊乂相夸，衔命接客，必尽一时之选，无才地者不得与焉。
每梁使至邺，邺下为之倾动，贵胜子弟盛饰聚观，礼赠优渥，馆门成市。
宴日，高澄常使左右觇之，一言制胜，澄为之拊掌。
魏使至建康亦然。
独孤信求还北，上许之。
信父母皆在山东，上问信所适，信曰：事君者不敢顾私亲而怀贰心。
上以为义，礼送甚厚。
信与杨忠皆至长安，上书谢罪。
魏以信有定三荆之功，迁骠骑大将军，加侍中、开府仪同三司，馀官爵如故。
丞相泰爱杨忠之勇，留置帐下。
时河北诸城多附东魏，左丞杨檦自言父猛尝为邵郡白水令，知其豪杰，请往说之，以取邵郡；泰许之。
檦乃与土豪王覆怜等举兵，收邵郡守程保及县令四人，斩之，表覆怜为郡守，遣谍说谕东魏城堡，旬月之间，归附甚众。
东魏以东雍州刺史司马恭镇正平，司空从事中郎闻喜裴邃欲攻之，恭弃城走，泰以杨檦行正平郡事。
上修长干寺阿育王塔，出佛爪发舍利。
辛卯，上幸寺，设无碍食，大赦。
九月，柔然为魏侵东魏三堆，丞相欢击之，柔然退走。
欢将出兵拒魏，杜弼请先除内贼。
欢问内贼为谁，弼曰：诸勋贵掠夺百姓者是也。
欢不应，使军士皆张弓注矢，举刀，按矟，夹道罗列，命弼冒出其间，弼战慄流汗。
欢乃徐谕之曰：矢虽注不射，刀虽举不击，矟虽按不刺，尔犹亡魄失胆。
诸勋人身犯锋镝，百死一生，虽或贪鄙，所取者大，岂可同之常人也。
弼乃顿首谢不及。
欢每号令军士，常令丞相属代郡张华原宣旨，其语鲜卑则曰：汉民是汝奴，夫为汝耕，妇为汝织，输汝粟帛，令汝温饱，汝何为陵之。
其语华人则曰：鲜卑是汝作客，得汝一斛粟、一匹绢，为汝击贼，令汝安宁，汝何为疾之。
闰月，甲子，以武陵王纪为都督益、梁等十三州诸军事、益州刺史。
东魏丞相欢将兵二十万自壶口趣蒲津，使高敖曹将兵三万出河南。
丞相泰遣使戒华州刺史王罴，罴语使者曰：老罴当道卧，貉子那得过。
欢至冯翊城下，谓罴曰：何不早降。
罴大呼曰：此城是王罴冢，死生在此。
欲死者来。
欢知不可攻，乃涉洛，军于许原西。
泰至渭南，征诸州兵，皆未会。
欲进击欢，诸将以众寡不敌，请待欢更西以观其势。
泰曰：欢若至长安，则人情大扰；今及其远来新至，可击也。
即造浮桥于渭，令军士赍三日粮，轻骑度渭，辎重自渭南夹渭而西。
冬，十月，壬辰，泰至沙苑，距东魏军六十里。
诸将皆惧，宇文深独贺。
泰问其故，对曰：欢镇抚河北，甚得众心。
以此自守，未易可图。
今悬师渡河，非众所欲，独欢耻失窦泰，愎谏而来，所谓忿兵，可一战擒也。
事理昭然，何为不贺。
愿假深一节，发王罴之兵邀其走路，使无遗类。
泰遣须昌县公达奚武觇欢军，武从三骑，皆效欢将士衣服，日暮，去营数百步下马，潜听得其军号，因上马历营，若警夜者，有不如法，往往挞之，具知敌之情状而还。
开府仪同三司李弼曰：彼众我寡，不可平地置陈，此东十里有渭曲，可先据以待之。
魏加丞相泰柱国大将军，李弼等十二将皆进爵增邑有差。
高敖曹闻欢败，释恒农，退保洛阳。
己酉，魏行台宫景寿等向洛阳，东魏洛州大都督韩贤击走之。
州民韩木兰作乱，贤击破之。
一贼匿尸间，贤自按检收铠仗，贼欻起斫之，断胫而卒。
魏复遣行台冯翊王季海与独孤信将步骑二万趣洛阳，洛州刺史李显趣三荆，贺拔胜、李弼围蒲坂。
东魏行晋州事封祖业弃城走，仪同三司薛脩义追至洪洞，说祖业还守，祖业不从。
脩义还据晋州，安集固守。
独孤信至新安，高敖曹引兵北度河。
信逼洛阳，洛州刺史广阳王湛弃城归邺，信遂据金墉城。
十一月，东魏行台任祥帅督将尧雄、赵育、是云宝攻颍川，丞相泰使大都督宇文贵、乐陵公辽西怡峰将步骑二千救之。
都督杜陵韦孝宽攻东魏豫州，拔之，执其行台冯邕。
孝宽名叔裕，以字行。
丙子，东魏以骠骑大将军、仪同三司万俟普为太尉。
司农张乐皋等聘于东魏。
十二月，魏行台杨白驹与东魏阳州刺史段粲战于蓼坞，魏师败绩。
魏荆州刺史郭鸾攻东魏东荆州刺史清都慕容俨，俨昼夜拒战二百馀日，乘间出击鸾，大破之。
时河南诸州多失守，唯东荆获全。
河间邢磨纳、范阳卢仲礼、仲礼从弟仲裕等皆起兵海隅以应魏。
东魏济州刺史高季式有部曲千馀人，马八百匹，铠仗皆备。
季式遣骑三百，一战擒之，又击阳平贼路文徒等，悉平之，于是远近肃清。
南朝〕梁高祖武皇帝大同四年（戊午公元538年）。
春，正月，辛酉朔，日有食之。
东魏砀郡获巨象，送邺。
丁卯，大赦，改元元象。
二月，己亥，上耕藉田。
东魏大都督善无贺拔仁攻魏南汾州，刺史韦子粲降之，丞相泰灭子粲之族。
东魏大行台侯景等治兵于虎牢，将复河南诸州，魏梁回、韦孝宽、赵继宗皆弃城西归。
侯景攻广州，数旬，未拔，闻魏救兵将至，集诸将议之，行洛州事卢勇请进观形势。
乃帅百骑至大隗山，遇魏师。
日已暮，勇多置幡旗于树颠；夜，分骑为十队，鸣角直前，擒魏仪同三司程华，斩仪同三司王征蛮而还。
广州守将骆超遂以城降东魏，丞相欢以勇行广州事。
勇，辩之从弟也。
于是南汾、颍、豫、广四州复入东魏。
头兵尝至洛阳，心慕中国，乃置侍中、黄门等官；后得魏汝阳王典签淳于覃，亲宠任事，以为秘书监，使典文翰。
三月，辛酉，东魏丞相欢以沙苑之败，请解大丞相，诏许之；顷之，复故。
柔然送悼后于魏，车七百乘、马万匹、驼二千头。
柔然营幕，户席皆东向，扶风王孚请正南面，后曰：我未见魏主，固柔然女也。
五月，甲戌，东魏遣兼散骑常侍郑伯猷来聘。
秋，七月，东魏荆州刺史王则寇淮南。
癸亥，诏以东冶徒李胤之得如来舍利，大赦。
东魏侯景、高敖曹等围魏独孤信于金墉，太师欢帅大军继之；景悉烧洛阳内外官寺民居，存者什二三。
八月，庚寅，丞相泰至谷城，侯景等欲整陈以待其至，仪同三司太安莫多娄贷文请帅所部击其前锋，景等固止之。
夜，遇李弼、达奚武于孝水。
泰进军瀍东，侯景等夜解围去。
辛卯，泰帅轻骑追景至河上，景为陈，北据河桥，南属邙山，与泰合战。
泰马中流矢惊逸，遂失所之。
泰坠地，东魏兵追及之，左右皆散，都督李穆下马，以策抶泰背骂曰：笼东军士。
尔曹主何在，而独留此。
追者不疑其贵人，舍之而过。
穆以马授泰，与之俱逸。
魏兵复振，击东魏兵，大破之，东魏兵北走。
京兆忠武公高敖曹，意轻泰，建旗盖以陵陈，魏人尽锐攻之，一军皆没，敖曹单骑走投河阳南城。
守将北豫州刺史高永乐，欢之从祖兄子也，与敖曹有怨，闭门不受。
敖曹仰呼求绳，不得，拔刀穿阖未彻而追兵至。
敖曹伏桥下，追者见其从奴持金带，问敖曹所在，奴指示之。
敖曹知不免，奋头曰：来。
与汝开国公。
追者斩其首去。
高欢闻之，如丧肝胆，杖高永乐二百，赠敖曹太师、大司马、太尉。
泰赏杀敖曹者布绢万段，岁岁稍与之，比及周亡，犹未能足。
魏又杀东魏西兗州刺史宋显等，虏甲士万五千人，赴河死者以万数。
是日，东、西魏置陈既大，首尾悬远，从旦至未，战数十合，氛雾四塞，莫能相知。
魏独孤信、李远居右，赵贵、怡峰居左，战并不利；又未知魏主及丞相泰所在，皆弃其卒先归。
开府仪同三司李虎、念贤等为后军，见信等退，即与俱去。
泰由是烧营而归，留仪同三司长孙子彦守金墉。
王思政下马，举长矟左右横击，一举辄踣数人。
平东将军蔡祐下马步斗，左右劝乘马以备仓猝，祐怒曰：丞相爱我如子，今日岂惜生乎。
帅左右十馀人合声大呼，击东魏兵，杀伤甚众。
东魏人围之十馀重，祐弯弓持满，四面拒之。
东魏人募厚甲长刀者直进取之，去祐可三十步，左右劝射之，祐曰：吾曹之命，在此一矢，岂可虚发。
将至十步，祐乃射之，应弦而倒，东魏兵稍却，祐徐引还。
魏主至恒农，守将已弃城走，所虏降卒在恒农者相与闭门拒守，丞相泰攻拔之，诛其魁首数百人。
魏之东伐也，关中留守兵少，前后所虏东魏士卒散在民间，闻魏兵败，谋作乱。
李虎等至长安，计无所出，与太尉王盟、仆射周惠达等奉太子钦出屯渭北。
百姓互相剽掠，关中大扰。
于是沙苑所虏东魏都督赵青雀、雍州民于伏德等遂反。
青雀据长安子城，伏德保咸阳，与咸阳太守慕容思庆各收降卒以拒还兵。
长安大城民相帅以拒青雀，日与之战。
大都督侯莫陈顺击贼，屡破之，贼不敢出。
顺，崇之兄也。
魏主留阌乡。
东魏太师欢自晋阳将七千骑至孟津，未济，闻魏师已循，遂济河，遣别将追魏师至崤，不及而还。
欢攻金墉，长孙子彦弃城走，焚城中室屋俱尽，欢毁金墉而还。
东魏之迁邺也，主客郎中裴让之留洛阳。
独孤信之败也，让之弟诹之随丞相泰入关，为大行台仓曹郎中。
欢囚让之兄弟五人，让之曰：昔诸葛亮兄弟，事吴、蜀各尽其心，况让之老母在此，不忠不孝，必不为也。
明公推诚待物，物亦归心；若用猜忌，去霸业远矣。
欢皆释之。
九月，魏主入长安，丞相泰还屯华州。
东魏大都督贺拔仁击邢磨纳、卢仲礼等，平之。
卢景裕本儒生，太师欢释之，召馆于家，使教诸子。
景裕讲论精微，难者或相诋诃，大声厉色，言至不逊，而景裕神采俨然，风调如一，从容往复，无际可寻。
性清静，历官屡有进退，无得失之色；弊衣粗食，恬然自安，终日端严，如对宾客。
冬，十月，魏归高敖曹、窦泰、莫多娄贷文之首于东魏。
散骑常侍刘孝仪等聘于东魏。
十二月，魏是云宝袭洛阳，东魏洛州刺史王元轨弃城走。
都督赵刚袭广州，拔之。
于是自襄、广已西城镇复为魏。
初，魏伊川土豪李长寿为防蛮都督，积功至北华州刺史。
魏以延孙为京南行台、节度河南诸军事、广州刺史。
延孙以澄清伊、洛为己任，魏以延孙兵少，更以长寿之婿京兆韦法保为东洛州刺史，配兵数百以助之。
东魏将段琛等据宜阳，遣阳州刺史牛道恒诱魏边民。
魏南兗州刺史韦孝宽患之，乃诈为道恒与孝宽书，论归款之意，使谍人遗之于琛营，琛果疑道恒。
孝宽乘其猜阻，出兵袭之，擒道恒及琛，崤、渑遂清。
东道行台王思政以玉壁险要，请筑城，自恒农徙镇之，诏加都督汾、晋、并州诸军事、并州刺史，行台如故。
东魏以高澄摄吏部尚书，始改崔亮年劳之制，铨擢贤能；又沙汰尚书郎，妙选人地以充之。
凡才名之士，虽未荐擢，皆引致门下，与之游宴、讲论、赋诗，士大夫以是称之。
南朝〕梁高祖武皇帝大同五年（己未公元539年）。
春，正月，乙卯，以尚书左仆射萧渊藻为中卫将军，丹杨尹何敬容为尚书令，吏部尚书张缵为仆射。
缵，弘策之子也。
自晋、宋以来，宰相皆以文义自逸，敬容独勤簿领，日旰不休，为时俗所嗤鄙。
自徐勉、周舍既卒，当权要者，外朝则何敬容，内省则朱异。
敬容质慤无文，以纲维为己任；异文华敏洽，曲营世誉。
二人行异而俱得幸于上。
异善伺候人主意为阿谀，用事三十年，广纳货赂，欺罔视听，远近莫不忿疾。
园宅、玩好、饮膳、声色穷一时之盛。
每休下，车马填门，唯王承、王稚及褚翔不往。
承、稚，暕之子；翔，渊之曾孙也。
丁巳，御史中丞参礼仪事贺琛奏：南、北二郊及藉田，往还并宜御辇，不复乘辂。
诏从之，祀宗庙仍乘玉辇。
琛，瑒之弟子也。
辛酉，东魏以尚书令孙腾为司徒。
辛未，上祀南郊。
魏丞相泰于行台置学，取丞郎、府佐德行明敏者充学生，悉令旦治公务，晚就讲习。
东魏丞相欢，以徐州刺史房谟、广平太守羊孰、广宗太守窦瑗、平原太守许惇有政绩清能，与诸刺史书，褒称谟等以劝之。
夏，五月，甲戌，东魏立丞相欢女为皇后；乙亥，大赦。
魏以开府仪同三司李弼为司空。
秋，七月，魏以扶风王孚为太尉。
九月，甲子，东魏发畿内十万人城邺，四十日罢。
冬，十月，癸亥，以新宫成，大赦，改元兴和。
魏置纸笔于阳武门外以求得失。
十一月，乙亥，东魏使散骑常侍王元景、魏收来聘。
散骑常侍硃异奏：顷来置州稍广，而小大不伦，请分为五品，其位秩高卑，参僚多少，皆以是为差。
诏从之。
于是上品二十州，次品十州，次品八州，次品二十三州，下品二十一州。
时上方事征伐，恢拓境宇，北逾淮、汝，东距彭城，西开牂柯，南平俚洞，建置州郡，纷纶甚众，故异请分之。
其下品皆异国之人来归附者，徒有州名而无土地。
或因荒徼之民所居村落置州及郡县，刺史守令皆用彼人为之，尚书不能悉领，山川险远，职贡罕通。
五品之外，又有二十馀州不知处所。
凡一百七州。
又以边境镇戍，虽领民不多，欲重其将帅，皆建为郡，或一人领二三郡太守，州郡虽多而户口日耗矣。
魏自西迁以来，礼乐散逸，丞相泰命左仆射周惠达、吏部郎中北海唐瑾损益旧章，至是稍备。
南朝〕梁高祖武皇帝大同六年（庚申公元540年）。
春，正月，壬申，东魏以广平公库狄干为太保。
丁丑，东魏主入新宫，大赦。
魏扶风王孚卒。
二月，己亥，上耕藉田。
魏铸五铢钱。
东魏大行台侯景出三鵶，将复荆州，魏丞相泰遣李弼、独孤信各将五千骑出武关，景乃还。
魏文后既为尼，居别宫，悼后犹忌之，乃以其子武都王戊为秦州刺史，使文后随之官。
魏主虽限以大计，而恩好不忘，密令养发，有追还之意。
会柔然举国度河南侵，时颇有言柔然以悼后故兴师者，帝曰：岂有兴百万之众为一女子邪。
虽然，致人此言，朕亦何颜以见将帅。
乃遣中常侍曹宠赍手敕赐文后自尽。
文后泣谓宠曰：愿至尊千万岁，天下康宁，死无恨也。
遂自杀。
凿麦积崖而葬之，号曰寂陵。
夏，丞相泰召诸军屯沙苑以备柔然。
右仆射周惠达发士马守京城，堑诸街巷，召雍州刺史王罴议之，罴不应召，谓使者曰：若蠕蠕至渭北者，王罴自帅乡里破之，不烦国家兵马，何为天子城中作如此惊扰。
由周家小儿恇怯致此。
柔然至夏州而退。
未几，悼后遇疾殂。
五月，乙酉，魏行台宫延和、陕州刺史宫延庆降于东魏，东魏以河北马场为义州以处之。
东魏阳州武公高永乐卒。
闰月，丁丑朔，日有食之。
己丑，东魏封皇兄景植为宜阳王，皇弟威为清河王，谦为颍川王。
六月，壬子，东魏华山王鸷卒。
秋，七月，丁亥，东魏使兼散骑常侍李象等来聘。
八月，戊午，大赦。
冬，十一月，魏太师念贤卒。
吐谷浑自莫折念生之乱，不通于魏。
伏连筹卒，子夸吕立，始称可汗，居伏俟城。
其地东西三千里，南北千馀里，官有王、公、仆射、尚书、郎中、将军之号。
南朝〕梁高祖武皇帝大同七年（辛酉公元541年）。
春，正月，辛巳，上祀南郊，大赦。
辛丑，祀明堂。
宕昌王梁仚为其下所杀，弟弥定立。
二月，乙巳，以弥定为河、梁二州刺史、宕昌王。
辛亥，上耕藉田。
魏幽州刺史顺阳王仲景坐事赐死。
三月，魏夏州刺史刘平伏据上郡反，大都督于谨讨擒之。
夏，五月，遣兼散骑常侍明少遐等聘于东魏。
秋，七月，己卯，东魏宜阳王景植卒。
魏以侍中宇文测为大都督、行汾州事。
测，深之兄也，为政简惠，得士民心。
地接东魏，东魏人数来寇抄，测擒获之，命解缚，引与相见，为设酒殽，待以客礼，并给粮饩，卫送出境。
东魏人大惭，不复为寇，汾、晋之间遂通庆吊，时论称之。
或告测交通境外者，丞相泰怒曰：测为我安边，我知其志，何得间我骨肉。
命斩之。
魏丞相泰欲革易时政，为强国富民之法，大行台度支尚书兼司农卿苏绰尽其智能，赞成其事，减官员，置二长，并置屯田以资军国。
乙巳，东魏发夫五万筑漳滨堰，三十五日罢。
十一月，丙戌，东魏以彭城王韶为太尉，度支尚书胡僧敬为司空。
僧敬名虔，以字行，国珍之兄孙，东魏主之舅也。
十二月，东魏遣兼散骑常侍李骞来聘。
交趾李贲世为豪右，仕不得志。
同郡有并韶者，富于词藻，诣选求官，吏部尚书蔡撙以并姓无前贤，除广阳门郎；韶耻之。
贲与韶还乡里谋作乱，会交州刺史武林侯咨以刻暴失众心，时贲监德州，因连结数州豪杰俱反。
咨输贿于贲，奔还广州。
上遣咨与高州刺史孙冏、新州刺史卢子雄将兵击之。
咨，恢之子也。
是岁，魏又益新制十二条。
东魏丞相欢以诸州调绢不依旧式，民甚苦之，奏令悉以四十尺为匹。
魏自丧乱以来，农商失业，六镇之民相帅内徙，就食齐、晋，欢因之以成霸业。
东西分裂，连年战争，河南州郡鞠为茂草，公私困竭，民多饿死。
欢命诸州滨河及津、梁皆置仓积谷以相转漕，供军旅，备饥馑，又于幽、瀛、沧、青四州傍海煮盐。
军国之费，粗得周赡。
至是，东方连岁大稔，谷斛至九钱，山东之民稍复苏息矣。
东魏尚书令高澄尚静帝妹冯翊长公主，生子孝琬，朝贵贺之，澄曰：此至尊之甥，先贺至尊。
东魏临淮王孝友表曰：令制百家为族，二十五家为闾，五家为比。
安成望族刘敬躬以妖术惑众，人多信之。
南朝〕梁高祖武皇帝大同八年（壬戌公元542年）。
春，正月，敬躬据郡反，改元永汉，署官属，进攻庐陵，逼豫章。
南方久不习兵，人情扰骇，豫章内史张绾募兵以拒之。
绾，缵之弟也。
二月，戊戌，江州刺史湘东王绎遣司马王僧辩、中兵曹子郢讨敬躬，受绾节度。
三月，戊辰，擒敬躬，送建康，斩之。
僧辩，神念之子也，该博辩捷，器宇肃然，虽射不穿札，而志气高远。
魏初置六军。
夏，四月，丙寅，东魏使兼散骑常侍李绘来聘。
绘，元忠之从子也。
东魏丞相欢朝于邺。
司徒孙腾坐事免；乙酉，以彭城王韶录尚书事，侍中广阳王湛为太尉，尚书右仆射高隆之为司徒。
八月，庚戌，东魏以开府仪同三司、吏部尚书侯景为兼尚书仆射、河南道大行台，随机防讨。
魏以王盟为太保。
东魏丞相欢击魏，入自汾、绛，连营四十里，丞相泰使王思政守玉壁以断其道。
十二月，魏主狩于华阴，大享将士，丞相泰帅诸将朝之。
起万寿殿于沙苑北。
辛亥，东魏遣兼散骑常侍杨斐来聘。
孙冏、卢子雄讨李贲，以春瘴方起，请待至秋；广州刺史新渝侯映不许，武林侯咨又趣之。
冏等至合浦，死者什六七，众溃而归。
映，憺之子也。
武林侯咨奏冏及子雄与贼交通，逗留不进，敕于广州赐死。
子雄弟子略、子烈、主帅广陵杜天合及弟僧明、新安周文育等帅子雄之众攻广州，欲杀映、咨，为子雄复冤。
西江督护、高要太守吴兴陈霸先帅精甲三千救之，大破子略等，杀天合，擒僧明、文育。
霸先以僧明、文育骁勇过人，释之，以为主帅。
诏以霸先为直閤将军。
魏丞相泰妻冯翊公主生子觉。
东魏以光州刺史李元忠为侍中。
元忠虽处要任，不以物务干怀，唯饮酒自娱。
丞相欢欲用为仆射，世子澄言其放达常醉，不可委以台阁。
其子搔闻之，请节酒，元忠曰：我言作仆射不胜饮酒乐，尔爱仆射，宜勿饮酒。
南朝〕梁高祖武皇帝大同九年（癸亥公元543年）。
春，正月，壬戌，东魏大赦，改元武定。
东魏御史中尉高仲密取吏部郎崔暹之妹，既而弃之，由是与暹有隙。
欢以仲密之叛由崔暹，将杀之，高澄匿暹，为之固请，欢曰：我匄其命，须与苦手。
澄乃出暹，而谓大行台都官郎陈元康曰：卿使崔暹得杖，勿复相见。
元康为之言于欢曰：大王方以天下付大将军，大将军有一崔暹不能免其杖，父子尚尔，况于它人。
欢乃释之。
魏丞相泰帅诸军以应仲密，以太子少傅李远为前驱，至洛阳，遣开府仪同三司于谨攻柏谷，拔之；三月，壬申，围河桥南城。
欢渡河，据邙山为陈，不进者数日。
泰留辎重于瀍曲，夜，登邙山以袭欢。
候骑白欢曰：贼距此四十馀里，蓐食乾饮而来。
欢曰：自当渴死。
乃正阵以待之。
戊申，黎明，泰军与欢军遇。
东魏彭乐以数千骑为右甄，冲魏军之北垂，所向奔溃，遂驰入魏营。
人告彭乐叛，欢甚怒。
俄而西北尘起，乐使来告捷，虏魏侍中、开府仪同三司、大都督临洮王柬、蜀郡王荣宗、江夏王升、巨鹿王阐、谯郡王亮、詹事赵善及督将僚佐四十八人。
诸将乘胜击魏，大破之，斩首三万馀级。
魏南郢州刺史耿令贵，大呼，独入敌中，锋刃乱下，人皆谓已死，俄奋刀而还。
如是数四，当令贵前者死伤相继。
乃谓左右曰：吾岂乐杀人。
壮士除贼，不得不尔。
若不能杀贼，又不为贼所伤，何异逐坐人也。
左军赵贵等五将战不利，东魏兵复振。
泰与战，又不利。
会日暮，魏兵遂遁，东魏兵追之；独孤信、于谨收散卒自后击之，追兵惊扰，魏诸军由是得全。
若于惠夜引去，东魏兵追之；惠徐下马，顾命厨人营食，食毕，谓左右曰：长安死，此中死，有以异乎。
乃建旗鸣角，收散卒徐还；追骑疑有伏兵，不敢逼。
泰遂入关，屯渭上。
欢进至陕，泰使开府仪同三司达奚武等拒之。
是役也，魏诸将皆无功，唯耿令贵与太子武卫率王胡仁、都督王文达力战功多。
以太子詹事谢举为尚书仆射。
夏，四月，林邑王攻李贲，贲将范修破林邑于九德。
清水氐酋李鼠仁，乘魏之败，据险作乱；陇右大都督独孤信屡遣军击之，不克。
八月，乙丑，东魏以汾州刺史斛律金为大司马。
东魏遣兼散骑常侍李浑等来聘。
冬，十一月，甲午，东魏主狩于西山；乙巳，还宫。
高澄启解侍中，东魏主以其弟并州刺史太原公洋代之。
丞相欢筑长城于肆州北山，西自马陵，东至土�龅牵�四十日罢。
魏诸牧守共谒丞相泰，泰命河北太守裴侠别立，谓诸牧守曰：裴侠清慎奉公，为天下最。
有如侠者，可与俱立。
众默然，无敢应者。
泰乃厚赐侠，朝野叹服，号为独立君”。
南朝〕梁高祖武皇帝大同十年（甲子公元544年）。
春，正月，李贲自称越帝，置百官，改元天德。
三月，癸巳，东魏丞相欢巡行冀、定二州，校河北户口损益，因朝于邺。
甲午，上幸兰陵，谒建宁陵，使太子入守宫城；辛丑，谒脩陵。
丙午，东魏以开府仪同三司孙腾为太保。
己酉，上幸京口城北固楼，更名北顾；庚戌，幸回宾亭，宴乡里故老及所经近县迎候者，少长数千人，各赉钱二千。
壬子，东魏以高澄为大将军、领中书监，元弼为录尚书事，左仆射司马子如为尚书令，侍中高洋为左仆射。
孙腾见澄，不肯尽敬，澄叱左右牵下于床，筑以刀环，立之门外。
太原公洋于澄前拜高隆之，呼为叔父，澄怒骂之。
欢谓群公曰：儿子浸长，公宜避之。
于是公卿以下，见澄无不耸惧。
库狄干，澄姑之婿也，自定州来谒，立于门外，三日乃得见。
澄欲置腹心于东魏主左右，擢中兵参军崔季舒为中书侍郎。
澄每进书于帝，有所谏请，或文辞繁杂，季舒辄修饰通之。
帝报澄父子之语，常与季舒论之，曰：崔中书，我乳母也。
季舒，挺之从子也。
夏，四月，乙卯，上还自兰陵。
五月，甲申朔，魏丞相泰朝于长安。
甲午，东魏遣散骑常侍魏季景来聘。
季景，收之族叔也。
尚书令何敬容妾弟盗官米，以书属领军河东王誉；丁酉，敬容坐免官。
东魏广阳王湛卒。
魏琅邪贞献公贺拔胜诸子在东者，丞相欢尽杀之，胜愤恨发疾而卒。
丞相泰常谓人曰：诸将对敌神色皆动，唯贺拔公临陈如平时，真大勇也。
秋，七月，魏更权衡度量，命尚书苏绰损益三十六条之制，总为五卷，颁行之。
搜简贤才为牧守令长，皆依新制而遣焉。
数年之间，百姓便之。
魏自正光以后，政刑弛纵，在位多贪污。
丞相欢启以司州中从事宋游道为御史中尉，澄固请以吏部郎崔暹为之，以游道为尚书左丞。
澄谓暹、游道曰：卿一人处南台，一人处北省，当使天下肃然。
暹选毕义云等为御史，时称得人。
义云，众敬之曾孙也。
高澄对诸贵极言褒美崔暹，且戒属之。
丞相欢书与邺下诸贵曰：崔暹居宪台，咸阳王、司马令皆吾布衣之旧，尊贵亲昵，无过二人，同时获罪，吾不能救，诸君其慎之。
宋游道奏驳尚书违失数百条，省中豪吏王儒之徒并鞭斥之，令、仆已下皆侧目。
高隆之诬游道有不臣之言，罪当死。
给事黄门侍郎杨愔曰：畜狗求吠；今以数吠杀之，恐将来无复吠狗。
游道竟坐除名。
澄谓游道曰：卿早从我向并州，不尔，彼经略杀卿。
游道从澄至晋阳，以为大行台吏部。
己丑，大赦。
冬，十月，丁巳，以太保孙腾、大司徒高隆之为括户大使，分行诸州，得无籍之户六十馀万，侨居者皆勒还本属。
庚子，东魏主祀圜丘。
东魏丞相欢袭击山胡，破之，俘万馀户，分配诸州。
是岁，东魏以散骑常侍魏收兼中书侍郎，修国史。
自梁、魏通好，魏书每云：想彼境内宁静，此率土安和。
上复书，去彼”字而已。
收始定书云：想境内清晏，今万里安和。
上亦效之。
南朝〕梁高祖武皇帝大同十一年（乙丑公元545年）。
春，正月，丙申，东魏遣兼散骑常侍李奖来聘。
东魏仪同尔朱文畼与丞相司马任胄、都督郑仲礼等，谋因正月望夜观打簇戏作乱，杀丞相欢，奉文畅为主。
事泄，皆死。
文畅，荣之子也；其姊，敬宗之后，及仲礼姊大车，皆为欢妾，有宠，故其兄弟皆不坐。
魏丞相泰遣酒泉胡安诺槃陀始通使于突厥。
突厥本西方小国，姓阿史那氏，世居金山之阳，为柔然铁工。
三月，乙未，东魏丞相欢入朝于邺，百官迎于紫陌。
夏，五月，甲辰，东魏大赦。
魏王盟卒。
晋氏以来，文章竞为浮华，魏丞相泰欲革其弊。
六月，丁巳，魏主飨太庙。
泰命大行台度支尚书、领著作苏绰作《大诰》，宣示群臣，戒以政事；仍命自今文章皆依此体。
魏与柔然头兵可汗谋连兵伐东魏，丞相欢患之，遣行台郎中杜弼使于柔然，为世子澄求婚。
欢犹豫未决。
世子澄、尉景亦劝之。
秋，八月，欢亲迎于下馆。
冬，十月，乙未，诏有罪者复听入赎。
东魏遣中书舍人尉瑾来聘。
乙未，东魏丞相欢请释邙山俘囚桎梏，配以民间寡妇。
十二月，东魏以侯景为司徒，中书令韩轨为司空；戊子，以孙腾录尚书事。
魏筑圜丘于城南。
启奏，上大怒，召主书于前，口授敕书以责琛。
大指以为：。
琛但谢过而已，不敢复言。
魏东阳王荣为瓜州刺史，与其婿邓彦偕行。
南朝〕梁高祖武皇帝中大同元年（丙寅公元546年）。
春，正月，癸丑，杨瞟等克嘉宁城，李贲奔新昌獠中，诸军顿于江口。
三月，乙巳，大赦。
魏史宁晓谕凉州吏民，率皆归附，独宇文仲和据城不下。
五月，独孤信使诸将夜攻其东北，自帅壮士袭其西南。
迟明，克之，遂擒仲和。
六月，庚子，东魏以司徒侯景为河南大将军、大行台。
秋，七月，壬寅，东魏遣散骑常侍元廓来聘。
甲子，诏：犯罪非大逆，父母、祖父母不坐。
东魏丞相欢如邺。
高澄迁洛阳《石经》五十二碑于邺。
魏徙并州刺史王思政为荆州刺史，使之举诸将可代镇玉壁者。
思政举晋州刺史韦孝宽，丞相泰从之。
冬，十月，乙亥，以前东扬州刺史岳阳王詧为雍州刺史。
上舍詧兄弟而立太子纲，内常愧之，宠亚诸子。
以会稽人物殷阜，故用詧兄弟迭为东扬州以慰其心。
詧兄弟亦内怀不平。
詧以上衰老，朝多秕政，遂蓄聚货财，折节下士，招募勇敢，左右至数千人。
以襄阳形胜之地，梁业所基，遇乱可以图大功。
乃克己为政，抚循士民，数施恩惠，延纳规谏，所部称治。
东魏丞相欢攻玉壁，昼夜不息，魏韦孝宽随机拒之。
庚戌，欢使段韶从太原公洋镇邺。
辛亥，征世子澄会晋阳。
魏以韦孝宽为骠骑大将军、开府仪同三司，进爵建忠公。
时人以王思政为知人。
东魏司徒、河南大将军、大行台侯景，右足偏短，弓马非其长，而多谋算。
诸将高敖曹、彭乐等皆勇冠一时，景常轻之，曰：此属皆如豕突，势何所至。
景尝言于丞相欢：愿得兵三万，横行天下，要须济江缚取萧衍老公、以为太平寺主。
欢使将兵十万，专制河南，杖任若己之半体。
太宗孝文皇帝前十一年（壬申公元前169年）。
夏，六月，梁怀王揖薨，无子。
不可者，可徙代王而都睢阳。
徙城阳王喜为淮南王。
匈奴寇狄道。
时匈奴数为边患，太子家令颍川晁错上言兵事曰：。
兵法》曰：有必胜之将，无必胜之民。
繇此观之，安边境，立功名，在于良将，不可不择也。
帝嘉之，赐错书，宠答焉。
错又上言曰：。
夫胡、貉之人，其性耐寒；扬、粤之人，其性耐暑。
上从其言，募民徙塞下。
错复言：。
陛下幸募民徙以实塞下，使屯戍之事益省，输将之费益寡，甚大惠也。
下吏诚能称厚惠，奉明法，存恤所徙之老弱，善遇其壮士，和辑其心而勿侵刻，使先至者安乐而不思故乡，则贫民相慕而劝往矣。
臣闻古之徙民者，相其阴阳之和，尝其水泉之味，然后营邑、立城、制里、割宅，先为筑室家，置器物焉。
民至有所居，作有所用。
此民所以轻去故乡而劝之新邑也。
为置医、巫以救疾病，以修祭祀，男女有昏，生死相恤，坟墓相从，种树畜长，室屋完安。
此所以使民乐其处而有长居之心也。
陛下绝匈奴不与和亲，臣窃意其冬来南也；壹大治，则终身创矣。
欲立威者，始于折胶；来而不能困，使得气去，后未易服也。
错为人峭直刻深，以其辩得幸太子，太子家号曰智囊”。
汉太宗孝文皇帝前十二年（癸酉公元前168年）。
冬，十二月，河决酸枣，东溃金堤，东郡大兴卒塞之。
春，三月，除关，无用传。
晁错言于上曰：。
圣王在上而民不冻饥者，非能耕而食之，织而衣之也，为开其资财之道也。
故尧有九年之水，汤有七年之旱，而国亡捐瘠者，以畜积多而备先具也。
今海内为一，土地、人民之众不减汤、禹，加以无天灾数年之水旱，而畜积未及者，何也。
地有遗利，民有馀力；生谷之土未尽垦，山泽之利未尽出，游食之民未尽归农也。
夫珠、玉、金、银，饥不可食，寒不可衣，然而众贵之者，以上用之故也。
其为物轻微易藏，在于把握，可以周海内而无饥寒之患。
此令臣轻背其主，而民易去其乡，盗贼有所劝，亡逃者得轻资也。
粟、米、布、帛，生于地，长于时，聚于力，非可一日成也；数石之重，中人弗胜，不为奸邪所利，一日弗得而饥寒至。
是故明君贵五谷而贱金玉。
帝从之，令民入粟于边，拜爵各以多少级数为差。
错复奏言：。
陛下幸使天下入粟塞下以拜爵，甚大惠也。
窃恐塞卒之食不足用，大渫天下粟。
边食足以支五岁，可令入粟郡县矣；郡县足支一岁以上，可时赦，勿收农民租。
如此，德泽加于万民，民愈勤农，大富乐矣。
上复从其言，诏曰：。
道民之路，在于务本。
朕亲率天下农，十年于今，而野不加辟，岁一不登，民有饥色；是从事焉尚寡而吏未加务。
吾诏书数下，岁劝民种树而功未兴，是吏奉吾诏不勤而劝民不明也。
且吾农民甚苦而吏莫之省，将何以功焉。
其赐农民今年租税之半。
汉太宗孝文皇帝前十三年（甲戌公元前167年）。
春，二月，甲寅，诏日；朕亲率天下农耕以供粢盛，皇后亲桑以供祭服；其具礼仪。
初，秦时祝官有袐祝，即有灾祥，辄移过于下。
夏，诏曰：盖闻天道，祸自怨起而福繇德兴，百官之非，宜由朕躬。
今袐祝之官移过于下，以彰吾之不德，朕甚弗取。
其除之。
齐太仓令淳于意有罪，当刑，诏狱逮系长安。
其少女缇萦上书曰：妾父为吏，齐中皆称其廉平；今坐法当刑。
妾伤夫死者不可复生，刑者不可复属，虽后欲改过自新，其道无繇也。
妾愿没入为官婢，以赎父刑罪，使得自新。
天子怜悲其意，五月，诏曰：《诗》曰：恺弟君子，民之父母。
今人有过，教未施而刑已加焉，或欲改行为善而道无繇至，朕甚怜之。
夫刑至断支体，刻肌肤，终身不息，何其刑之痛而不德也。
岂为民父母之意哉。
其除肉刑，有以易之；及令罪人各以轻重，不记逃，有年而免。
具为令。
丞相张苍、御史大夫冯敬奏请定律曰：诸当髡者为城旦、舂；当黥者髡钳为城旦、舂；当劓者笞三百；当斩左止者笞五百；当斩右止及杀人先自告及吏坐受赇、枉法、守县官财物而即盗之、已论而复有笞罪皆弃市。
罪人狱已决为城旦、舂者，各有岁数以免。
制曰：可。
是时，上既躬修玄默，而将相皆旧功臣，少文多质。
惩恶亡秦之政，论议务在宽厚，耻言人之过失，化行天下，告讦之俗易。
吏安其官，民乐其业，畜积岁增，户口浸息。
风流笃厚，禁罔疏阔，罪疑者予民，是以刑罚大省，至于断狱四百，有刑错之风焉。
汉太宗孝文皇帝前十四年（乙亥公元前166年）。
冬，匈奴老上单于十四万骑入朝那、萧关，杀北地都尉卬，虏人民畜产甚多；遂至彭阳，使奇兵入烧回中宫，候骑至雍甘泉。
帝以中尉周舍、郎中令张武为将军，发车千乘、骑卒十万军长安旁，以备胡寇；而拜昌侯卢卿为上郡将军，甯侯魏遫为北地将军，（原注：遫，古速字。
上辇过郎署，问郎署长冯唐曰：父家安在。
对曰：臣大父赵人，父徙代。
上曰：吾居代时，吾尚食监高祛数为我言赵将李齐之贤，战于钜鹿下。
今吾每饭意未尝不在钜鹿也。
父知之乎。
唐对曰：尚不如廉颇、李牧之为将也。
上搏髀曰：嗟乎。
吾独不得廉颇、李牧为将。
吾岂忧匈奴哉。
唐曰：陛下虽得廉颇、李牧，弗能用也。
上怒，起，入禁中，良久，召唐，让曰：公奈何众辱我，独无间处乎。
唐谢曰：鄙人不知忌讳。
上方以胡寇为意，乃卒复问唐曰：公何以知吾不能用廉颇、李牧也。
唐对曰：臣闻上古王者之遣将也，跪而推毂，曰：阃以内者，寡人制之；阃以外者，将军制之。
军功爵赏皆决于外，归而奏之，此非虚言也。
臣大父言：李牧为赵将，居边，军市之租，皆自用飨士；赏赐决于外，不从中覆也。
委任而责成功，故李牧乃得尽其智能；选车千三百乘，彀骑万三千，百金之士十万，是以北逐单于，破东胡，灭澹林，西抑强秦，南支韩、魏。
当是之时，赵几霸。
其后会赵王迁立，用郭开谗，卒诛李牧，令颜聚代之；是以兵破士北，为秦所禽灭。
今臣窃闻魏尚为云中守，其军市租尽以飨士卒，私养钱五日一椎牛，自飨宾客、军吏、舍人，是以匈奴远避，不近云中之塞。
虏曾一入，尚率车骑击之，所杀甚众。
夫士卒尽家人子，起田中从军，安知尺籍、伍符。
终日力战，斩首捕虏，上功幕府，一言不相应，文吏以法绳之，其赏不行，而吏奉法必用。
臣愚以为陛下赏太轻，罚太重。
且云中守魏尚坐上功首虏差六级，陛下下之吏，削其爵，罚作之。
由此言之，陛下虽得廉颇、李牧，弗能用也。
上说。
是日，令唐持节赦魏尚，复以为云中守，而拜唐为车骑都尉。
春，诏广增诸祀坛场、珪币，且曰：吾闻祠官祝釐，皆归福于朕躬，不为百姓，朕甚愧之。
夫以朕之不德，而专飨独美其福，百姓不与焉，是重吾不德也。
其令祠官致敬，无有所祈。
是岁，河间文王辟强薨。
汉太宗孝文皇帝前十五年（丙子公元前165年）。
春，黄龙见成纪。
帝召公孙臣，拜为博士，与诸生申明土德，草改历、服色事。
张苍由此自绌。
夏，四月，上始幸雍，郊见五帝，赦天下。
九月，诏诸侯王、公卿、郡守举贤良、能直言极谏者，上亲策之。
太子家令晁错对策高第，擢为中大夫。
错又上言宜削诸侯及法令可更定者书凡三十篇。
上虽不尽听，然奇其材。
是岁，齐文王则、河间哀王福皆薨，无子，国除。
汉太宗孝文皇帝前十六年（丁丑公元前164年）。
夏，四月，上郊祀上帝于渭阳五帝庙。
于是贵新垣平至上大夫，赐累千金；而使博士、诸生刺《六经》中作《王制》，谋议巡狩、封禅事。
又于长门道北立五帝坛。
秋，九月，新垣平使人持玉杯上书阙下献之。
平言上曰：阙下有宝玉气来者。
已，视之，果有献玉杯者，刻曰人主延寿”。
平又言：臣侯日再中。
居顷之，日却，复中。
于是始更以十七年为元年，令天下大酺。
平言曰：周鼎亡在泗水中。
今河决，通于泗，臣望东北汾阴直有金宝气，意周鼎其出乎。
兆见，不迎则不至。
于是上使使治庙汾阴南，临河，欲祠出周鼎。
汉太宗孝文皇帝后元年（戊寅公元前163年）。
冬，十月，人有上书告新垣平所言谐诈也”；下吏治，诛夷平。
是后，上亦怠于改正、服、鬼神之事，而渭阳、长门五帝，使祠官领，以时致礼，不往焉。
春，三月，孝惠皇后张氏薨。
乃天道有不顺，地利或不得，人事多失和，鬼神废不享与。
将百官之奉养或废，无用之事或多与。
汉太宗孝文皇帝后二年（己卯公元前162年）。
夏，上行幸雍棫阳宫。
六月，代孝王参薨。
八月，戊戌，丞相张苍免。
御史大夫梁国申屠嘉，故以材官蹶张从高帝，封关内侯；庚午，以嘉为丞相，封故安侯。
嘉为人廉直，门不受私谒。
罢朝，坐府中，嘉为檄召通诣丞相府，不来，且斩通。
汉太宗孝文皇帝后三年（庚辰公元前161年）。
春，二月，上行幸代。
是岁，匈奴老上单于死，子军臣单于立。
汉太宗孝文皇帝后四年（辛巳公元前160年）。
夏，四月，丙寅晦，日有食之。
五月，赦天下。
上行幸雍。
汉太宗孝文皇帝后五年（壬午公元前159年）。
春，正月，上行幸陇西；三月，行幸雍；秋，七月，行幸代。
汉太宗孝文皇帝后六年（癸未公元前158年）。
冬，匈奴三万骑入上郡，三万骑入云中，所杀略甚众，烽火通于甘泉、长安。
以中大夫令免为车骑将军，屯飞狐；故楚相苏意为将军，屯句注；将军张武屯北地；河内太守周亚夫为将军，次细柳；宗正刘礼为将军，次霸上；祝兹侯徐厉为将军，次棘门。
夏，四月，大旱，蝗。
令诸侯无入贡，弛山泽，减诸服御，损郎吏员，发仓庾以振民。
民得卖爵。
汉太宗孝文皇帝后七年（甲申公元前157年）。
夏，六月，已亥，帝崩于未央宫。
遗诏曰：朕闻之：盖天下万物之萌生，靡有不死。
死者，天地之理，物之自然，奚可甚哀。
当今之世，咸嘉生而恶死，厚葬以破业，重服以伤生，吾甚不取。
且朕既不德，无在佐百姓；今崩，又使重服久临以罹寒暑之数，哀人父子，伤长老之志，损其饮食，绝鬼神之祭祀，以重吾不德，谓天下何。
朕获保宗庙，以眇眇之身托于天下君王之上，二十有馀年矣。
赖天之灵，社稷之福，方内安宁，靡有兵革。
朕既不敏，常畏过行以羞先帝之遗德，惟年之久长，惧于不终。
今乃幸以天年得复供养于高庙，其奚哀念之有。
其令天下吏民：令到，出临三日，皆释服；毋禁取妇、嫁女、祠祀、饮酒、食肉，自当给丧事服临者，皆无跣；绖带毋过三寸；毋布车及兵器；毋发民哭临宫殿中；殿中当临者，皆以旦夕各十五举音，礼毕罢；非旦夕临时，禁毋得擅哭临；已下棺，服大功十五日，小功十四日，纤七日，释服。
它不在令中者，皆以此令比类从事。
布告天下，使明知朕意。
霸陵山川因其故，毋有所改。
归夫以下至少使。
乙巳，葬霸陵。
九月，有星孛于西方。
是岁，长沙王吴著薨，无子，国除。
初，高祖贤文王芮，制诰御史：长沙王忠，其令著令。
至孝惠、高后时，封芮庶子二人为列侯，传国数世绝。
汉孝景皇帝前元年（乙酉公元前156年）。
冬，十月，丞相嘉等奏：功莫大于高皇帝，德莫盛于孝文皇帝。
高皇帝庙，宜为帝者太祖之庙；孝文皇帝庙，宜为帝者太宗之庙。
天子宜世世献祖宗之庙，郡国诸侯宜各为孝文皇帝立太宗之庙。
制曰：可。
夏，四月，乙卯，赦天下。
遣御史大夫青至代下与匈奴和亲。
五月，复收民田半租，三十而税一。
初，文帝除肉刑，外有轻刑之名，内实杀人；斩右止者又当死；斩左止者笞五百，当劓者笞三百，率多死。
是岁，下诏曰：加笞、重罪无异；幸而不死，不可为人。
其定律：笞五百曰三百，笞三百曰二百。
以太中大夫周仁为郎中令，张欧为廷尉，楚元王子平陆侯礼为宗正，中大夫晁错为左内史。
仁始为太子舍人，以廉谨得幸。
张欧亦事帝于太子宫，虽治刑名家，为人长者，帝由是重之，用为九卿。
欧为吏未尝言按人，专以诚长者处官；官属以为长者，亦不敢大欺。
汉孝景帝前二年（丙戌公元前155年）。
冬，十二月，有星孛于西南。
令天下男子年二十始傅。
春，三月，甲寅，立皇子德为河间王，阏为临江王，馀为淮阳王，非为汝南王，彭祖为广川王，发为长沙王。
夏，四月，壬午，太皇太后薄氏崩。
六月，丞相申屠嘉薨。
时内史晁错数请间言事，辄听，宠幸倾九卿，法令多所更定。
丞相嘉自绌所言不用，疾错。
错为内史，东出不便，更穿一门南出。
南出者，太上皇庙堧垣也。
嘉闻错穿宗庙垣，为奏，请诛错。
客有语错，错恐，夜入宫上谒，自归上。
至朝，嘉请诛内史错。
上曰：错所穿非真庙垣，乃外堧垣，故冗官居其中；且又我使为之，错无罪。
丞相嘉谢。
罢朝，嘉谓长史曰：吾悔不先斩错乃请之，为错所卖。
至舍，因欧血而死。
错以此愈贵。
秋，与匈奴和亲。
八月，丁未，以御史大夫开封侯陶青为丞相。
丁巳，以内史晁错为御史大夫。
彗星出东北。
秋，衡山雨雹，大者五寸，深者二尺。
荧惑逆行守北辰，月出北辰间，岁星逆行天廷中。
梁孝王以窦太后少子故，有宠，王四十馀城，居天下膏腴地。
赏赐不可胜道，府库金钱且百巨万，珠玉宝器多于京师。
筑东苑，方三百馀里，广睢阳城七十里，大治宫室，为复道，自宫连属于平台三十馀里。
招延四方豪俊之士，如吴人枚乘、严忌，齐人羊胜、公孙诡、邹阳，蜀人司马相如之属皆从之游。
每入朝，上使使持节以乘舆驷马迎梁王于关下。
既至，宠幸无比，入则侍上同辇，出则同车，射猎上林中。
因上疏请留，且半岁。
梁侍中、郎、谒者著籍引出入天子殿门，与汉宦官无异。
南朝〗梁高祖武皇帝太清二年（戊辰公元548年）。
辛丑，以尚书仆射谢举为尚书令，守吏部尚书王克为仆射。
甲辰，豫州刺史羊鸦仁以东魏军渐逼，称粮运不继，弃悬瓠，还义阳；殷州刺史羊思达亦弃项城走；东魏人皆据之。
上怒，责让鸦仁。
鸦仁惧，启申后期，顿军淮上。
己未，东魏大将军澄朝于邺。
魏以开府仪同三司赵贵为司空。
魏皇孙生，大赦。
二月，东魏杀其南兗州刺史石长宣，讨侯景之党也；其馀为景所胁从者，皆赦之。
三月，癸巳，东魏以太尉襄城王旭为大司马，开府仪同三司高岳为太尉。
辛亥，大将军澄南临黎阳，自虎牢济河至洛阳。
魏同轨防长史裴宽与东魏将彭乐等战，为乐所擒，澄礼遇甚厚，宽得间逃归。
澄由太行返晋阳。
屈獠洞斩李贲，传首建康。
贲兄天宝遁入九真，收馀兵二万围爱州，交州司马陈霸先帅众讨平之。
诏以霸先为西江督护、高要太守、督七郡诸军事。
夏，四月，甲子，东魏吏部令史张永和等伪假人官，事觉，纠检、首者六万馀人。
甲戌，东魏遣太尉高岳、行台慕容绍宗、大都督刘丰生等将步骑十万攻魏王思政于颍川。
思政选骁勇开门出战，岳兵败走。
五月，魏以丞相泰为太师，广陵王欣为太傅，李弼为大宗伯，赵贵为大司寇，于谨为大司空。
上遣建康令谢挺、散骑常侍徐陵等聘于东魏，复修前好。
六月，东魏大将军澄巡北边。
秋，七月，庚寅朔，日有食之。
乙卯，东魏大将军澄朝于邺。
以道士多伪滥，始罢南郊道坛。
八月，庚寅，澄还晋阳，遣尚书辛术帅诸将略江、淮之北，凡获二十三州。
鄱阳王范密启景谋反。
景西攻马头，遣其将宋子仙东攻木栅，执戍主曹璆等，上闻之，笑曰：是何能为。
九月，东魏濮阳武公娄昭卒。
戊申，以临贺王正德为平北将军、都督京师诸军事，屯丹杨郡。
会临川大守陈昕启称：采石急须重镇，王质水军轻弱，恐不能济。
景分兵袭姑孰，执淮南太守文成侯宁。
辛亥，景至朱雀桁南，太子以临贺王正德守宣阳门，东宫学士新野庾信守朱雀门，帅宫中文武三千馀人营桁北。
城中亦射赏格出外曰：有能送景首者，授以景位，并钱一亿万，布绢各万匹。
朱异、张绾议出兵击之，上问羊侃，侃曰：不可。
十一月，戊午朔，刑白马，祀蚩尤于太极殿前。
临贺王正德即帝位于仪贤堂，下诏称：普通已来，奸邪乱政，上久不豫，社稷将危。
于是景营于阙前，分其兵二千人攻东府；南浦侯推拒之，三日，不克。
乙亥，子一启太子，与弟尚书左丞子四、东宫主帅子五帅所领百馀人开承明门出战。
子一直抵贼营，贼伏兵不动。
朱异遗景书，为陈祸福。
景报书，并告城中士民，以为：梁自近岁以来，权幸用事，割剥齐民，以供嗜欲。
如曰不然，公等试观：今日国家池苑，王公第宅，僧尼寺塔；及在位庶僚，姬姜百室，仆从数千，不耕不织，锦衣玉食；不夺百姓，从何得之。
仆所以趋赴阙庭，指诛权佞，非倾社稷。
今城中指望四方入援，吾观王侯、诸将，志在全身，谁能竭力致死，与吾争胜负哉。
长江天险，二曹所叹，吾一苇杭之，日明气净。
自非天人允协，何能如是。
幸各三思，自求元吉。
去月二十九日，届此建康。
己巳，湘东王绎遣司马吴晔、天门太守樊文皎等将兵发江陵。
景使萧见理与仪同三司卢晖略戍东府。
是日晚，鄱阳王范遣其世子嗣与西豫州刺史裴之高、建安太守赵凤举各将兵入援，军于蔡洲，以待上流诸军，范以之高督江右援军事。
北徐州刺史封山侯正表镇钟离，上召之入援，正表托以船粮未集，不进。
癸巳，侍中、都官尚书羊侃卒，城中益惧。
湘东王绎遣世子方等将步骑一万入援建康，庚子，发公安。
绎又遣竟陵太守王僧辩将舟师万人，出自汉川，载粮东下。
壬寅，侯景以火车焚台城东南楼。
太子遣洗马元孟恭将千人自大司马门出荡，孟恭与左右奔降于景。
上征衡州刺史韦粲为散骑常侍，以都督长沙欧阳頠监州事。
粲，放之子也。
丙辰晦，柳仲礼夜入韦粲营，部分众军。
南朝〕梁高祖武皇帝太清三年（己已公元549年）。
春，正月，丁巳朔，柳仲礼自新亭徙营大桁。
邵陵王纶复收散卒，与东扬州刺史临城公大连、新淦公大成等自东道并至；庚申，列营于桁南，亦推柳仲礼为大都督。
大连，大临之弟也。
甲子，湘东世子方等及王僧辩军至。
戊辰，封山侯正表以北徐州降东魏，东魏徐州刺史高归彦遣兵赴之。
归彦，欢之族弟也。
己巳，太子迁居永福省。
高州刺史李迁仕、天门太守樊文皎将援兵万馀人至城下。
台城与援军信命久绝，有羊车儿献策，作纸鸱，系以长绳，写敕于内，放以从风，冀达众军，题云：得鸱送援军，赏银百两。
太子自出太极殿前乘西北风纵之，贼怪之，以为厌胜，射而下之。
援军募人能入城送启者，鄱阳世子嗣左右李朗请先受鞭，诈为得罪，叛投贼，因得入城，城中方知援兵四集，举城鼓噪。
上以朗为直閤将军，赐金遣之。
朗缘钟山之后，宵行昼伏，积日乃达。
癸未，鄱阳世子嗣、永安侯确、庄铁、羊鸦仁、柳敬礼、李迁仕、樊文皎将兵度淮，攻东府前栅，焚之；侯景退。
王显贵以寿阳降东魏。
临贺王记室吴郡顾野王起兵讨侯景，二月，己丑，引兵来至。
庚子，前南兗州刺史、南康王会理，前青冀二州刺史、湘潭侯退，西昌侯世子彧众合三万，至于马卬洲。
景虑其自白下而上，启云：请敕北军聚还南岸，不尔，妨臣济江。
太子即勒会理自白下城移军江潭苑。
退，恢之子也。
辛丑，以邵陵王纶为司空，鄱阳王范为征北将军，柳仲礼为侍中、尚书右仆射。
景以于子悦、任约、傅士悊皆为仪同三司，夏侯譒为豫州刺史，董绍先为东徐州刺史，徐思玉为北徐州刺史，王伟为散骑常侍。
上以伟为侍中。
乙卯，景又启曰：适有西岸信至，高澄已得寿阳、钟离，臣今无所投足，求借广陵并谯州，俟得寿阳，即奉还朝廷。
又云：援军既在南岸，须于京口渡江。
太子并答许之。
癸卯，大赦。
上常蔬食，及围城日久，上厨蔬茹皆绝，乃食鸡子。
纶因使者暂通，上鸡子数百枚，上手自料简，歔欷哽咽。
东魏河内民四千馀家，以魏北徐州刺史司马裔，其乡里也，相帅归之。
丞相泰欲封裔，裔因辞曰：士大夫远归皇化，裔岂能帅之。
卖义士以求荣，非所愿也。
临贺王正德亦谓景曰：大功垂就，岂可弃去。
敷演六艺，排摈前儒，王莽之法也。
上览启，且惭且怒。
三月，丙辰朔，立坛于太极殿前，告天地。
以景违盟，举烽鼓噪。
初，闭城之日，男女十馀万，擐甲者二万馀人；被围既久，人多身肿气急，死者什八九，乘城者不满四千人，率皆羸喘。
横尸满路，不可瘗埋，烂汁满沟，而众心犹望外援。
柳仲礼唯聚妓妾，置酒作乐，诸将日往请战，仲礼不许。
安南侯骏说邵陵王纶曰：城危如此，而都督不救，若万一不虞，殿下何颜自立于世。
今宜分军为三道，出贼不意攻之，可以得志。
纶不从。
柳津登城谓仲礼曰：汝君父在难，不能竭力，百世之后，谓汝为何。
仲礼亦不以为意。
上问策于津，对曰：陛下有邵陵，臣有仲礼，不忠不孝，贼何由平。
戊午，南康王会理与羊鸦仁、赵伯超等进营于东府城北，约夜渡军。
既而鸦仁等晓犹未至，景众觉之。
营未立，景使宋子仙击之，赵伯超望风退走。
会理等兵大败，战及溺死者五千人。
景积其首于阙下，以示城中。
上又问：初渡江有几人。
景曰：千人。
曰：十万。
景复至永福省见太子，太子亦无惧容。
侍卫皆惊散，唯中庶子徐摛、通事舍人陈郡殷不害侧侍。
摛谓景曰：侯王当以礼见，何得如此。
景乃拜。
太子与言，又不能对。
建康士民逃难四出。
太子洗马萧允至京口，端居不行，曰：死生有命，如何可逃。
祸之所来，皆生于利；苟不求利，祸从何生。
己巳，景遣石城公大款以诏命解外援军。
柳仲礼召诸将议之，邵陵王纶曰：今日之命，委之将军。
仲礼熟视不对。
裴之高、王僧辩曰：将军拥众百万，致宫阙沦没，正当悉力决战，何所多言。
仲礼竟无一言，诸军乃随方各散。
南兗州刺史临成公大连、湘东世子方等、鄱阳世子嗣、北兗州刺史湘潭侯退、吴郡太守袁君正、晋陵太守陆经等各还本镇。
君正，昂之子也。
邵陵王纶奔会稽。
仲礼及弟敬礼、羊鸦仁、王僧辩、赵伯超并开营降，军士莫不叹愤。
仲礼等入城，先拜景而后见上；上不与言。
仲礼见父津，津恸哭曰：汝非我子，何劳相见。
湘东王绎使全威将军会稽王琳送米二十万石以馈军，至姑孰，闻台城陷，沉米于江而还。
景命烧台内积尸，病笃未绝者，亦聚而焚之。
庚午，诏征镇牧守可复本任。
景留柳敬礼、羊鸦仁，而遣柳仲礼归司州，王僧辩归竟陵。
初，临贺王正德与景约，平城之日，不得全二宫。
及城开，正德帅众挥刀欲入，景先使其徒守门，故正德不果入。
景更以正德为侍中、大司马，百官皆复旧职。
正德入见上，拜且泣。
上曰：啜其泣矣，何嗟及矣。
秦郡、阳平、盱眙三郡皆降景，景改阳平为北沧州，改秦郡为西兗州。
东徐州刺史湛海珍、北青州刺史王奉伯、淮阳太守王瑜，并以地降东魏。
侯景以仪同三司萧邕为南徐州刺史，代西昌侯渊藻镇京口。
又遣其将徐相攻晋陵，陆经以郡降之。
初，上以河东王誉为湘州刺史，徙湘州刺史张缵为雍州刺史，代岳阳王詧。
缵恃其才望，轻誉少年，迎候有阙。
誉至，检括州府付度事，留缵不遣；闻侯景作乱，颇陵蹙缵。
缵恐为所害，轻舟夜遁，将之雍部，复虑詧拒之。
缵与湘东王绎有旧，欲因之以杀誉兄弟，乃如江陵。
及台城陷，诸王各还州镇，誉自湖口归湘州。
桂阳王慥以荆州督府留军江陵，欲待绎至拜谒，乃还信州。
缵遗绎书曰：河东戴樯上水，欲袭江陵，岳阳在雍，共谋不逞。
江陵游军主硃荣亦遣使告绎云：桂阳留此，欲应誉、詧。
绎惧，凿船，沉米，斩缆，自蛮中步道驰归江陵，囚慥，杀之。
侯景以前临江太守董绍先为江北行台，使赍上手敕，召南兗州刺史南康王会理。
湘潭侯退与北兗州刺史定襄侯祗出奔东魏。
侯景以萧弄璋为北兗州刺史，州民发兵拒之；景遣直閤将军羊海将兵助之，海以其众降东魏，东魏遂据淮阴。
祗，伟之子也。
夏，四月，湘东世子方等至江陵，湘东王绎始知台城不守，命于江陵四旁七里树木为栅，掘堑三重而守之。
东魏高岳等攻魏颍川，不克。
大将军澄益兵助之，道路相继，逾年犹不下。
山鹿忠武公刘丰生建策，堰洧水以灌之，城多崩颓，岳悉众分休迭进。
王思政身当矢石，与士卒同劳苦，城中泉涌，悬釜而炊。
太师泰遣大将军赵贵督东南诸州兵救之，自长社以北，皆为陂泽，兵至穰，不得前。
东魏人使善射者乘大舰临城射之，城垂陷；燕郡景惠公慕容绍宗与刘丰生临堰视之，见东北尘起，同入舰坐避之。
俄而暴风至，远近晦冥，缆断，飘船径向城；城上人以长钩牵船，弓弩乱发，绍宗赴水溺死，丰生游上，向土山，城上人射杀之。
甲辰，东魏进大将军勃海王澄位相国，封齐王，加殊礼。
湘东王绎之入援也，令所督诸州皆发兵，雍州刺史岳阳王詧遣府司马刘方贵将兵出汉口；绎召詧使自行，詧不从。
荆州长史王冲等上笺于湘东王绎，请以太尉、都督中外诸军事承制主盟，绎不许。
丙辰，又请以司空主盟，亦不许。
东魏高岳既失慕容绍宗等，志气沮丧，不敢复逼长社城。
壬午，诏北人在南为奴婢者，皆免之，所免万计；景或更加超擢，冀收其力。
高祖之末，建康士民服食、器用，争尚豪华，粮无半年之储，常资四方委输。
自景作乱，道路断绝，数月之间，人至相食，犹不免饿死，存者百无一二。
贵戚、豪族皆自出采稆，填委沟壑，不可胜纪。
癸未，景遣仪同三司来亮入宛陵，宣城太守杨白华诱而斩之。
甲申，景遣其将李贤明攻之，不克。
景又遣中军侯子鉴入吴郡，以厢公苏单于为吴郡太守，遣仪同宋子仙等将兵东屯钱塘，新城戍主戴僧逷据县拒之。
御史中丞沈浚避难东归，至吴兴，太守张嵊与之合谋，举兵讨景。
嵊，稷之子也。
东扬州刺史临城公大连，亦据州不受景命。
景号令所行，唯吴郡以西、南陵以北而已。
魏诏：太和中代人改姓者皆复其旧。
六月，丙戌，以南康王会理为侍中、司空。
丁亥，立宣城王大器为皇太子。
初，侯景将使太常卿南阳刘之遴授临贺王正德玺绶，之遴剃发僧服而逃之。
壬辰，封皇子大心为寻阳王，大款为江陵王，大临为南海王，大连为南郡王，大春为安陆王，大成为山阳王，大封为宜都王。
长社城中无盐，人病挛肿，死者什八九。
大风从西北起，吹水入城，城坏。
初，思政屯襄城，欲以长社为行台治所，遣使者魏仲启陈于太师泰，并致书于淅州刺史崔猷。
猷复书曰：襄城控带京、洛，实当今之要地，如有动静，易相应接。
侯景之南叛也，丞相泰恐东魏复取景所部地，使诸将分守诸城。
及颍川陷，泰以诸城道路阻绝，皆令拔军还。
上甲侯韶自建康出奔江陵，称受高祖密诏征兵，以湘东王绎为侍中、假黄钺、大都督中外诸军事、司徒、承制，自馀籓镇并加位号。
宋子仙围戴僧逷，不克。
丙午，吴盗陆缉等起兵袭吴郡，杀苏单于，推前淮南太守文成侯宁为主。
景以仪同三司郭元建为尚书仆射、北道行台、总江北诸军事，镇新秦；封元罗等诸元十馀人皆为王。
湘东王绎娶徐孝嗣孙女为妃，生世子方等。
侯景以赵威方为豫章太守，江州刺史寻阳王大心遣军拒之，擒威方，系州狱，威方逃还建康。
湘东世子方等军至麻溪，河东王誉将七千人击之，方等军败，溺死。
安南侯方矩收馀众还江陵，湘东王绎无戚容。
绎宠姬王氏，生子方诸。
西江督护陈霸先欲起兵讨侯景，景使人诱广州刺史元景仲，许奉以为主，景仲由是附景，阴图霸先。
霸先知之，与成州刺史王怀明等集兵南海，驰檄以讨景仲曰：元景仲与贼合从，朝廷遣曲阳侯勃为刺史，军已顿朝亭。
景仲所部闻之，皆弃景仲而散。
秋，七月，甲寅，景仲缢于阁下。
霸先迎定州刺史萧勃镇广州。
前高州刺史兰裕，钦之弟也，与其诸弟扇诱始兴等十郡，攻监衡州事欧阳頠。
勃使霸先救之，悉擒裕等，勃因以霸先监始兴郡事。
湘东王绎遣竟陵太守王僧辩、信州刺史东海鲍泉击湘州，分给兵粮，刻日就道。
僧辩以竟陵部下未尽至，欲俟众集然后行，与泉入白绎，求申期日。
绎疑僧辩观望，按剑厉声曰：卿惮行拒命，欲同贼邪。
今日唯有死耳。
因斫僧辩，中其左髀，闷绝，久之方苏，即送狱。
泉震怖，不敢言。
僧辩母徒行流涕入谢，自陈无训，绎意解，赐以良药，故得不死。
丁卯，鲍泉独将兵伐湘州。
陆辑等竞为暴掠，吴人不附，宋子仙自钱塘旋军击之。
壬戌，缉弃城奔海盐，子仙复据吴郡。
戊辰，侯景置吴州于吴郡，以安陆王大春为刺史。
庚午，以南康王会理兼尚书令。
会东魏大将军澄遣西兗州刺史李伯穆逼合肥，又使魏收为书谕范。
东魏大将军澄诣邺，辞爵位殊礼，且请立太子。
澄谓济阴王晖业曰：比读何书。
晖业曰：数寻伊、霍之传，不读曹、马之书。
八月，甲申朔，侯景遣其中军都督侯子鉴等击吴兴。
己亥，鲍泉军于石椁寺，河东王誉逆战而败；辛丑，又败于橘洲，战及溺死者万馀人。
誉退保长沙，泉引军围之。
辛卯，东魏立皇子长仁为太子。
勃海文襄王高澄以其弟太原公洋次长，意常忌之。
洋深自晦匿，言不出口，常自贬退，与澄言，无不顺从。
澄轻之，常曰：此人亦得富贵，相书亦何可解。
洋为其夫人赵郡李氏营服玩小佳，澄辄夺取之；夫人或恚未与，洋笑曰：此物犹应可求，兄须何容吝惜。
澄或愧不取，洋即受之，亦无饰让。
每退朝还第，辄闭阁静坐，虽对妻子，能竟日不言。
或时袒跣奔跃，夫人问其故，洋曰：为尔漫戏。
其实盖欲习劳也。
辛卯，澄与散骑常侍陈元康、吏部尚书侍中杨愔、黄门侍郎崔季舒屏左右，谋受魏禅，署拟百官。
勋贵以重兵皆在并州，劝洋早如晋阳，洋从之。
夜，召大将军督护太原唐邕，使部分将士，镇遏四方；邕支配须臾而毕，洋由是重之。
癸巳，洋讽东魏主以立太子大赦。
洋留太尉高岳、太保高隆之、开府仪同三司司马子如、侍中杨愔守邺，馀勋贵皆自随。
侯景以宋子仙为司徙、郭元建为尚书左仆射，与领军任约等四十人并开府仪同三司，仍诏：自今开府仪同不须更加将军。
是后开府仪同至多，不可复记矣。
鄱阳王范自枞阳遣信告江州刺史寻阳王大心，大心遣信邀之。
范引兵诣江州，大心以湓城处之。
河东王誉告急于岳阳王詧，詧留咨议参军济阳蔡大宝守襄阳，帅众二万、骑二千伐江陵以救湘州。
乙丑，崱与兄岌、岸、弟幼安、兄子龛各帅所部降于绎。
湘东王绎以鲍泉围长沙久不克，怒之，以平南将军王僧辩代为都督，数泉十罪，命舍人罗重欢与僧辩偕行。
泉闻僧辩来，愕然曰：得王竟陵来助我，贼不足平。
拂席待之。
僧辩入，背泉而坐，曰：鲍郎，卿有罪，令旨使我锁卿，卿勿以故意见期。
使重欢宣令，锁之床侧。
泉为启自申，且谢淹缓之罪，绎怒解，遂释之。
冬，十月，癸未朔，东魏以开府仪同三司潘相乐为司空。
初，历阳太守庄铁帅众归寻阳王大心，大心以为豫章内史。
铁至郡即叛，推观宁侯永为主。
永，范之弟也。
丁酉，铁引兵袭寻阳，大心遣其将徐嗣徽逆击，破之。
铁走，至建昌，光远将军韦构邀击之，铁失其母弟妻子，单骑还南昌，大心遣构将兵追讨之。
宋子仙自吴郡趣钱塘。
刘神茂自吴兴趣富阳，前武州刺史富阳孙国恩以城降之。
十一月，乙卯，葬武皇帝于修陵，庙号高祖。
百济遣使入贡，见城阙荒圮，异于向来，哭于端门；侯景怒，录送庄严寺，不听出。
壬戌，宋子仙急攻钱塘，戴僧逷降之。
岳阳王詧使将军薛晖攻广平，拔之，获杜岸，送襄阳。
詧既与湘东王绎为敌，恐不能自存，遣使求援于魏，请为附庸。
丞相泰令东阁祭酒荣权使于襄阳。
绎使司州刺史柳仲礼镇竟陵以图詧，詧惧，遣其妃王氏及世子嶚为质于魏。
丞相泰欲经略江、汉，以开府仪同三司杨忠都督三荆等十五州诸军事，镇穰城。
仲礼至安陆，安陆太守沈勰以城降之。
仲礼留长史马岫与其弟子礼守之，帅众一万趣襄阳，泰遣杨忠及行台仆射长孙俭将兵击仲礼以救詧。
宋子仙乘胜度浙江，至会稽。
邵陵王纶闻钱塘已败，出奔鄱阳，鄱阳内史开建侯蕃以兵拒之，范进击蕃，破之。
魏杨忠将至义阳，太守马伯符以下溠城降之，忠以伯符为乡导。
伯符，岫之子也。
乙酉，东魏以并州刺史彭乐为司徒。
邵陵王纶进至九江，寻阳王大心以江州让之，纶不受，引兵西上。
始兴太守陈霸先结郡中豪杰欲讨侯景，郡人侯安都、张偲等各帅众千馀人归之。
霸先遣主帅杜僧明将二千人顿于岭上，广州刺史萧勃遣人止之曰：侯景骁雄，天下无敌，前者援军十万，士马精强，犹不能克，君以区区之众，将何所之。
如闻岭北王侯又皆鼎沸，亲寻干戈，以君疏外，讵可暗投。
未若且留始兴，遥张声势，保太山之安也。
霸先曰：仆荷国恩，往闻侯景度江，即欲赴援，遭值元、兰，梗我中道。
今京都覆没，君辱臣死，谁敢爱命。
君侯体则皇枝，任重方岳，遣仆一军，犹贤乎已，乃更止之乎。
乃遣使间道诣江陵，受湘东王绎节度。
时南康土豪蔡路养起兵据郡，勃乃以腹心谭世远为曲江令，与路养相结，同遏霸先。
魏杨忠拔随郡，执太守桓和。
东魏使金门公潘乐等将兵五万袭司州，刺史夏侯强降之。
于是东魏尽有淮南之地。
南朝〕梁太宗简文皇帝大宝元年（庚午，公元550年）。
春，正月，辛亥朔，大赦，改元。
戊辰，东魏进太原公高洋位丞相、都督中外诸军、录尚书事、大行台、齐郡王。
魏杨忠围安陆，柳仲礼驰归救之。
二月，魏杨忠乘胜至石城，欲进逼江陵，湘东王绎遣舍人庾恪说忠曰：詧来伐叔而魏助之，何以使天下归心。
忠遂停湕北。
绎遣舍人王孝祀等送子方略为质以求和，魏人许之。
绎与忠盟曰：魏以石城为封，梁以安陆为界，请同附庸，并送质子，贸迁有无，永敦邻睦。
忠乃还。
宕昌王梁弥定为其宗人獠甘所袭，弥定奔魏，獠甘自立。
羌酋傍乞铁�缇萸�株川，与渭州民郑五丑合诸羌以叛魏。
丞相泰使大将军宇文贵、凉州刺史史宁讨之，擒斩铁怱、五丑。
宁别击獠甘，破之，獠甘将百骑奔生羌巩廉玉。
宁复纳弥定于宕昌，置岷州于渠株川，进击巩廉玉，斩獠甘，虏廉玉送长安。
侯景遣任约、于庆等帅众二万攻诸籓。
邵陵王纶欲救河东王誉，而兵粮不足，乃致书于湘东王绎曰：天时地利，不及人和，况乎手足肱支，岂可相害。
若外难未除，家祸仍构，料今访古，未或不亡。
丙戌，以安陆王大春为东扬州刺史。
乙巳，以尚书仆射王克为左仆射。
庚寅，东魏以尚书令高隆之为太保。
宣城内史杨白华进据安吴，侯景遣于子悦等帅众攻之，不克。
东魏行台辛术将兵入寇，围阳平，不克。
侯景纳上女溧阳公主，甚爱之。
三月，甲申，景请上禊宴于乐游苑，帐饮三日。
上还宫，景与公主共据御床，南面并坐，群臣文武列坐侍宴。
庚申，东魏进丞相洋爵为齐王。
鄱阳世子嗣与任约战于三章，约败走；嗣因徙镇三章，谓之安乐栅。
夏，四月，庚辰朔，湘东王绎以上甲侯韶为长沙王。
时江南连年旱蝗，江、扬尤甚，百姓流亡，相与入山谷、江湖，采草根、木叶、菱芡而食之，所在皆尽，死者蔽野。
富室无食，皆鸟面鹄形，衣罗绮，怀金玉，俯伏床帷，待命听终。
千里绝烟，人迹罕见，白骨成聚，如丘陇焉。
景性残酷，于石头立大碓，有犯法者捣杀之。
故诸将每战胜，专以焚掠为事，斩刈人如草芥，以资戏笑。
魏封皇子儒为燕王，公为吴王。
侯景召宋子仙还京口。
邵陵王纶在郢州，以听事为正阳殿，内外斋阁，悉加题署。
初，世子方等之死，临蒸周铁虎功最多，誉委遇甚重。
绎自去岁闻高祖之丧，以长沙未下，故匿之。
壬寅，始发丧，刻檀为高祖像，置于百福殿，事之甚谨，动静必咨焉。
绎以为天子制于贼臣，不肯从大宝之号，犹称太清四年。
丙午，绎下令大举讨侯景，移檄远近。
鄱阳王范至湓城，以晋熙为晋州，遣其世子嗣为刺史，江州郡县多辄改易。
寻阳王大心，政令所行，不出一郡。
丙辰，侯景以元思虔为东道大行台，镇钱塘。
丁巳，以侯子鉴为南兗州刺史。
金紫光禄大夫丹杨徐之才、北平太守广宗宋景业，皆善图谶，以为太岁在午，当有革命，因德政以白洋，劝之受禅。
洋以告之才，之才曰：正为不及父兄，故宜早升尊位耳。
长史杜弼曰：关西，国之劲敌，若受魏禅，恐彼挟天子，自称义兵而东向，王何以待之。
徐之才、宋景业等日陈阴阳杂占，云宜早受命。
丙辰，司空潘乐、侍中张亮、黄门郎赵彦深等求入启事，东魏孝静帝在昭阳殿见之。
齐王圣德钦明，万方归仰，愿陛下远法尧、舜。
中书郎崔劼、裴让之曰：制已作讫。
高隆之曰：今日天下犹陛下之天下，况在六宫。
赵国李嫔诵陈思王诗云：王其爱玉体，俱享黄发期。
道德犹不下。
出云龙门，王公百僚拜辞，高隆之洒泣。
戊午，齐王即皇帝位于南郊，大赦，改元天保。
自魏敬宗以来，百官绝禄，至是始复给之。
己未，封东魏主为中山王，待以不臣之礼。
追尊齐献武王为献武皇帝，庙号太祖，后改为高祖；文襄王为文襄皇帝，庙号世宗。
辛酉，尊王太后娄氏为皇太后。
乙丑，降魏朝封爵有差，其宣力霸朝及西、南投化者，不在降限。
文成侯宁起兵于吴，有众万人，己巳，进攻吴郡；行吴郡事侯子荣逆击，杀之。
宁，范之弟也。
子荣因纵兵大掠郡境。
自晋氏度江，三吴最为富庶，贡赋商旅，皆出其地。
及侯景之乱，掠金帛既尽，乃掠人而食之，或卖于北境，遗民殆尽矣。
六月，辛巳，以南郡王大连行扬州事。
江夏王大款、山阳王大成、宜都王大封自信安间道奔江陵。
齐主封宗室高岳等十人、功臣库狄干等七人皆为王。
癸未，封弟浚为永安王，淹为平阳王，浟为彭城王，演为常山王，涣为上党王，淯为襄城王，湛为长广王，湝为任城王，湜为高阳王，济为博陵王，凝为新平王，润为冯翊王，洽为汉阳王。
鄱阳王范既卒，侯瑱往依庄铁，铁忌之；瑱不自安，丙戌，诈引铁谋事，因杀之，自据豫章。
寻阳王大心遣徐嗣徽夜袭湓城，安南侯恬、裴之横等击走之。
齐主娶赵郡李希宗之女，生子殷及绍德；又纳段韶之妹。
侯景以羊鸦仁为五兵尚书。
庚子，鸦仁出奔江西，将赴江陵，至东莞，盗疑其怀金，邀杀之。
魏人欲令岳阳王詧发哀嗣位，詧辞，不受。
丞相泰使荣权册命詧为梁王，始建台，置百官。
陈霸先修崎头古城，徙居之。
初，燕昭成帝奔高丽，使其族人冯业以三百人浮海奔宋，因留新会。
湘东王绎以霸先为豫州刺史，领豫章内史。
辛丑，裴之横攻稽亭，徐嗣徽击走之。
秋，七月，辛亥，齐立世宗妃元氏为文襄皇后，宫曰静德。
又封世宗子孝琬为河间王，孝瑜为河南王。
乙卯，以尚书令封隆之录尚书事，尚书左仆射平阳王淹为尚书令。
辛酉，梁王詧入朝于魏。
初，东魏遣仪同武威牒云洛等迎鄱阳世子嗣，使镇皖城。
于庆略地至豫章，侯瑱力屈，降之，庆送瑱于健康。
景以瑱同姓，待之甚厚，留其妻子及弟为质，遣瑱随庆徇蠡南诸郡，以瑱为湘州刺史。
初，巴山人黄法𣰰，有勇力，侯景之乱，合徒众保乡里。
太守贺诩下江州，命法𣰰监郡事。
法𣰰屯新淦，于庆自豫章分兵袭新淦，法𣰰败之。
陈霸先使周文育进军击庆，法𣰰引兵会之。
湘东王绎改宜都为宜州，以王琳为刺史。
是月，以南郡王大连为江州刺史。
魏丞相泰以齐主称帝，帅诸军讨之。
以齐王郭镇陇右，征秦州刺史宇文导为大将军、都督二十三州诸军事，屯咸阳，镇关中。
益州沙门孙天英帅徒数千人夜攻州城，武陵王纪与战，斩之。
邵陵王纶大修铠仗，将讨侯景。
齐主简练六坊之人，每一人必当百人，任其临陈必死，然后取之，谓之百保鲜卑”。
又简华人之勇力绝伦者，谓之勇士”，以备边要。
始立九等之户，富者税其钱，贫者役其力。
九月，丁巳，魏军发长安。
王僧辩军至鹦鹉洲，郢州司马刘龙虎等潜送质于僧辩，邵陵王纶闻之，遣其子威正侯礩将兵击之，龙虎败，奔于僧辩。
纶以书责僧辩曰：将军前年杀人之侄，今岁伐人之兄，以此求荣，恐天下不许。
僧辩送书于湘东王绎，绎命进军。
纶遇镇东将军裴之高于道，之高之子畿掠其军器，纶与左右轻舟奔武昌涧饮寺，僧法馨匿纶于岩穴之下。
纶长史韦质、司马姜律等闻纶尚存，驰往迎之，说七栅流民以求粮仗。
湘东王绎改封皇子大款为临川王，大成为桂阳王，大封为汝南王。
癸亥，魏军至潼关。
庚午，齐主如晋阳，命太子殷居凉风堂监国。
南郡王中兵参军张彪等起兵于若邪山，攻破浙东诸县，有众数万。
吴郡人陆令公等说太守南海王大临往依之。
大临曰：彪若成功，不资我力；如其桡败，以我自解。
不可往也。
任约进寇西阳、武昌。
初，宁州刺史彭城徐文盛募兵数万人讨侯景，湘东王绎以为秦州刺史，使将兵东下，与约遇于武昌。
绎以庐陵王应为江州刺史，以文盛为长史行府州事，督诸将拒之。
应，续之子也。
裴之高帅子弟部曲千馀人至夏首，湘东王绎召之，以为新兴、永守二郡太守。
又以南平王恪为武州刺史，镇武陵。
初，邵陵王纶以衡阳王献为齐州刺史，镇齐昌；任约击擒之，送建康，杀之。
献，畅之孙也。
乙亥，进侯景位相国，封二十郡，为汉王，加殊礼。
岳阳王詧还襄阳。
黎州民攻刺史张贲，贲弃城走。
州民引氐酋北益州刺史杨法琛据黎州，命王、贾二姓诣武陵王纪请法琛为刺史。
纪深责之，囚法琛质子崇颙、崇虎。
冬，十月，丁丑朔，法琛遣使附魏。
己卯，齐主至晋阳宫。
广武王长弼与并州刺史段韶不协，齐主将如晋阳，长弼言于帝曰：韶拥强兵在彼，恐不知人意，岂可径往投之。
帝不听。
既至，以长弼语告之，曰：如君忠诚，人犹有谗，况其馀乎。
长弼，永乐之弟也。
乙酉，以特进元韶为尚书左仆射，段韶为右仆射。
乙未，侯景自加宇宙大将军、都督六合诸军事，以诏文呈上。
上惊曰：将军乃有宇宙之号乎。
立皇子大钧为西阳王，大威为武宁王，大球为建安王，大昕为义安王，大挚为绥建王，大圜为乐梁王。
齐东徐州刺史行台辛术镇下邳。
甲子，南平王恪帅文武拜笺推湘东王绎为相国，总百揆；绎不许。
魏丞相泰自弘农为桥，济河，至建州。
丙寅，齐主自将出顿东城。
泰闻其军容严盛，叹曰：高欢不死矣。
会久雨，自秋及冬，魏军畜产多死，乃自蒲阪还。
于是河南自洛阳，河北自平阳已东，皆入于齐。
丁卯，徐文盛军贝矶，任约帅水军逆战，文盛大破之，斩叱罗子通、赵威方，仍进军大举口。
南康王会理以建康空虚，与太子左卫将军柳敬礼、西乡侯劝、东乡侯勔谋起兵诛王伟。
建安侯贲、中宿世子子邕知其谋，以告伟。
伟收会理、敬礼、劝、勔及会理弟祁阳侯通理，俱杀之。
帝之即位也，景与帝登重云殿，礼佛为誓云：自今君臣两无猜贰，臣固不负陛下，陛下亦不得负臣。
及会理谋泄，景疑帝知之，故杀咨。
帝自知不久，指所居殿谓殷不害曰：庞涓当死此下。
景自帅众讨杨白华于宣城，白华力屈而降，景以其北人，全之，以为左民尚书，诛其兄子彬以报来亮之怨。
十二月，丙子朔，景封建安侯贲为竟陵王，中宿世子子邕为随王，仍赐姓侯氏。
辛丑，齐主还邺。
邵陵王纶在汝南，修城池，集士卒，将图安陆。
武陵王纪遣潼州刺史杨乾运、南梁州刺史谯淹合兵二万讨杨法琛，法琛发兵据剑阁以拒之。
侯景还建康。
初，魏敬宗以尔朱荣为柱国大将军，位在丞相上；荣败，此官遂废。
齐主命散骑侍郎宋景业造《天保历》，行之。
南朝〕梁太宗简文皇帝大宝二年（辛未公元551年）。
庚戌，湘东王绎遣护军将军尹悦、安东将军杜幼安、巴州刺史王珣将兵二万自江夏趣武昌，受徐文盛节度。
杨乾运攻拔剑阁，杨法琛退保石门，乾运据南阴平。
辛亥，齐主祀圜丘。
张彪遣其将赵稜围钱塘，孙凤围富春，侯景遣仪同三司田迁、赵伯超救之，稜、凤败走。
稜，伯超之兄子也。
癸亥，齐主耕籍田。
乙丑，享太庙。
魏杨忠围汝南，李素战死。
齐遣散骑常侍曹文皎使于江陵，湘东王绎使兼散骑常侍王子敏报之。
侯景以王克为太师，宋子仙为太保，元罗为太傅，郭元建为太尉，支化仁为司徒，任约为司空，王伟为尚书左仆射，索超世为右仆射。
景置三公官，动以十数，仪同尤多。
以子仙、元建、化仁为佐命元功，伟、超世为谋主，于子悦、彭隽主击断，陈庆、吕季略、卢晖略、丁和等为爪牙。
梁人为景用者，则故将军赵伯超，前制局监周石珍，内监严亶，邵陵王记室伏知命。
自馀王克、元罗及侍中殷不害、太常周弘正等，景从人望，加以尊位，非腹心之任也。
北兗州刺史萧邕谋降魏，侯景杀之。
杨乾运进据平兴，平兴者，杨法琛所治也。
三月，丙午，齐襄城王淯卒。
庚戌，魏文帝殂，太子钦立。
乙卯，徐文盛等克武昌，进军芦洲。
己未，齐以湘东王绎为梁相国，建梁台，总百揆，承制。
齐司空司马子如自求封王，齐主怒，庚申，免子如官。
任约告急，侯景自帅众西上，携太子大器从军以为质，留王伟居守。
闰月，景发建康，自石头至新林，舳舻相接。
约分兵袭破定州刺史田龙祖于齐安。
癸卯，文盛击破之，射其右丞库狄式和坠水死，景遁走还营。
夏，四月，甲辰，魏葬文帝于永陵。
湘东王绎以王僧辩为大都督，帅巴州刺史丹杨淳于量、定州刺史杜龛、宜州刺史王琳、郴州刺史裴之横东击景，徐文盛以下并受节度。
景使丁和将兵五千守夏首，宋子仙将兵一万为前驱，趣巴陵，分遣任约直指江陵，景帅大兵水步继进。
岳阳王詧闻侯景克郢州，遣蔡大宝将兵一万进据武宁，遣使至江陵，诈称赴援。
众议欲答以侯景已破，令其退军。
湘东王绎曰：今语以退军，是趣之令进也。
乃使谓大宝曰：岳阳累启连和，不相侵犯，卿那忽据武宁。
今当遣天门太守胡僧祐精甲二万、铁马五千顿湕水，待时进军。
詧闻之，召其军还。
僧祐，南阳人也。
五月，魏陇西襄公李虎卒。
湘东王绎遣晋州刺史萧惠正将兵援巴陵，惠正辞不堪，举胡僧祐自代。
壬寅，约至赤亭。
绎以王僧辩为征东将军、尚书令，胡僧祐等皆进位号，使引兵东下。
甲子，宋子仙等困蹙，乞输郢城，身还就景；王僧辩伪许之，命给船百艘以安其意。
子仙谓为信然，浮舟将发，僧辩命杜龛帅精勇千人攀堞而上，鼓噪奄进，水军主宋遥帅楼船，暗江云合。
子仙且战且走，至白杨浦，大破之。
周铁虎生擒子仙及丁和，送江陵，杀之。
庚午，齐主以司马子如高祖之旧，复以为太尉。
江安侯圆正为西阳太守，宽和好施，归附者众，有兵一万。
湘东王绎欲图之，署为平南将军。
及至，弗见，使南平王恪与之饮，醉，因囚之内省，分其部曲，使人告其罪。
荆、益之衅自此起矣。
陈霸先引兵发南康，灨石旧有二十四滩，会水暴涨数丈，三百里间，巨石皆没，霸先进顿西昌。
铁勒将伐柔然，突厥酋长土门邀击，破之，尽降其众五万馀落。
土门恃其强盛，求婚于柔然，柔然头兵可汗大怒，使人詈辱之曰：尔，我之锻奴也，何敢发是言。
土门亦怒，杀其使者，遂与之绝，而求婚于魏；魏丞相泰以长乐公主妻之。
秋，七月，乙亥，湘东王绎以长沙王韶监郢州事。
丁亥，侯景还至建康。
辛丑，王僧辩乘胜下湓城，陈霸先帅所部三万人将会之，屯于巴丘。
西军乏食，霸先有粮五十万石，分三十万石以资之。
八月，壬寅朔，王僧辩前军袭于庆，庆弃郭默城走，范希荣亦弃寻阳城走。
晋熙王僧振等起兵围郡城，僧辩遣沙州刺史丁道贵助之，任延和等弃城走。
湘东王绎命僧辩且顿寻阳以待诸军之集。
戊午，景遣卫尉卿彭隽等帅兵入殿，废帝为晋安王，幽于永福省，悉撤内外侍卫，使突骑左右守之，墙垣悉布枳棘。
庚申，下诏迎豫章王栋。
栋时幽拘，廪饩甚薄，仰蔬茹为食。
方与妃张氏鉏葵，法驾奄至，栋惊，不知所为，泣而升辇。
景杀哀太子大器、寻阳王大心、西阳王大钧、建平王大球、义安王大昕及王侯在建康者二十馀人。
壬戌，栋即帝位。
大赦，改元天正。
太尉郭元建闻之，自秦郡驰还，谓景曰：主上先帝太子，既无愆失，何得废之。
景曰：王伟劝吾，云早除民望’。
吾故从之以安天下。
元建曰：吾挟天子令诸侯，犹惧不济；无故废之，乃所以自危，何安之有。
景欲迎帝复位，以栋为太孙。
王伟曰：废立大事，岂可数改邪。
乃止。
乙丑，景又使杀南海王大临于吴郡，南郡王大连于姑孰，安陆王大春于会稽，高唐王大壮于京口。
丙寅，追尊昭明太子为昭明皇帝，豫章安王为安皇帝，金华敬妃为敬太皇太后，豫章太妃王氏为皇太后，妃张氏为皇后。
以刘神茂为司空。
九月，癸巳，齐主如赵、定二州，遂如晋阳。
己亥，湘东王绎以尚书令王僧辩为江州刺史，江州刺史陈霸先为东扬州刺史。
王伟说侯景弑太宗以绝众心，景从之。
冬，十月，壬寅夜，伟与左卫将军彭隽、王修纂进酒于太宗曰：丞相以陛下幽忧既久，使臣等来上寿。
太宗笑曰：已禅帝位，何得言陛下。
此寿酒，将不尽此乎。
于是隽等赍曲项琵琶，与太宗极饮。
太宗知将见杀，因尽醉，曰：不图为乐之至于斯也。
既醉而寝。
伟乃出，隽进土囊，修纂坐其上而殂。
伟撤户扉为棺，迁殡于城北酒库中。
太宗自幽絷之后，无复侍者及纸，乃书壁及板障，为诗及文数百篇，辞甚凄怆。
景谥曰明皇帝，庙号高宗。
侯景之逼江陵也，湘东王绎求援于魏，命梁、秦二州刺史宜丰侯循以南郑与魏，召循还江陵。
循以无故输城，非忠臣之节，报曰：请待改命。
魏太师泰遣大将军达奚武将兵三万取汉中，又遣大将军王雄出子午谷，攻上津。
循遣记室参军沛人刘璠求援于武陵王纪，纪遣潼州刺史杨乾运救之。
循，恢之子也。
司空、东道行台刘神茂闻侯景自巴丘败还，阴谋叛景，吴中士大夫咸劝之；乃与仪同三司尹思合、刘归义、王晔、云麾将军元頵等据东阳以应江陵，遣頵及别将李占下据建德江口。
张彪攻永嘉，克之。
新安民程灵洗起兵据郡以应神茂。
十一月，乙亥，王僧辩等复上表劝进，湘东王绎不许。
侯景以赵伯超为东道行台，据钱塘；以田迁为军司，据富春；以李庆绪为中军都督，谢答仁为右厢都督，李遵为左厢都督，以讨刘神茂。
己卯，加侯景九锡，汉国置丞相以下官。
己丑，豫章王栋禅位于景，景即皇帝位于南郊。
还，登太极殿，其党数万，皆吹脣呼噪而上。
大赦，改元太始。
封栋为淮阴王，并其二弟桥、樛同锁于密室。
壬辰，湘东王以长沙王韶为郢州刺史。
益州长史刘孝胜等劝武陵王纪称帝，纪虽未许，而大造乘舆车服。
十二月，丁未，谢答仁、李庆绪攻建德，擒元頵、李占送建康，景截其手足以徇，经日乃死。
齐主每出入，常以中山王自随，王妃太原公主恒为之尝饮食，护视之。
开府仪同三司美阳公元晖业以位望隆重，又志气不伦，尤为齐主所忌，从齐主在晋阳。
南朝〕梁世祖孝元皇帝承圣元年（壬申公元552年）。
春，正月，湘东王以南平内史王褒为吏部尚书。
褒，骞之孙也。
丙申，齐主伐库莫奚，大破之，俘获四千人，杂畜十馀万。
齐主连年出塞，给事中兼中书舍人唐邕练习军书，自督将以降劳效本末及四方军士强弱多少，番代往还，器械精粗，粮储虚实，靡不谙悉。
或于帝前简阅，虽数千人，不执文簿，唱其姓名，未尝谬误。
帝常曰：唐邕强干，一人当千。
又曰：邕每有军事，手作文书，口且处分，耳又听受，实异人也。
宠待赏赐，群臣莫及。
魏将王雄取上津、魏兴，东梁州刺史安康李迁哲军败。
突阙土门袭击柔然，大破之。
柔然头兵可汗自杀，其太子庵罗辰及阿那瓌从弟登注俟利、登注子库提并帅众奔齐，馀众复立登注次子铁伐为主。
土门自号伊利可汗，号其妻为可贺敦，子弟谓之特勒，别将兵者皆谓之设。
湘东王命王僧辩等东击侯景。
陈霸先帅甲士三万，舟舰二千，自南江出湓口，会僧辩于白茅湾，筑坛歃血，共读盟文，流涕慷慨。
侯景仪同三司谢答仁攻刘神茂于东阳，程灵洗、张彪皆勒兵将救之，神茂欲专其功，不许，营于下淮。
癸酉，王僧辩等至芜湖，侯景守将张黑弃城走。
侯子鉴据姑孰南洲以拒西师，景遣其党史安和等将兵二千助之。
刘神茂至建康，丙戌，景命为大剉碓，先进其足，寸寸斩之，以至于头。
留异外同神茂而潜通于景，故得免祸。
丁亥，王僧辩进军招提寺北，侯景帅众万馀人、铁骑八百馀匹陈于西州之西。
陈霸先曰：我众贼寡，应分其兵势，以强制弱；何故聚其锋锐，令致死于我。
乃命诸将分处置兵。
景冲将军王僧志陈，僧志小缩，霸先遣将军安陆徐度将弩手二千横截其后，景兵乃却。
霸先与王琳、杜龛等以铁骑乘之，僧辩以大军继进，景兵败退，据其栅。
龛，岸之兄子也。
景仪同三司卢晖略守石头城，开北门降，僧辩入据之。
景与霸先殊死战，景帅百馀骑，弃矟执刀，左右冲陈。
陈不动，众遂大溃，诸军逐北至西明门。
景曰：我昔败贺拔胜，破葛荣，扬名河、朔，度江平台城，降柳仲礼如反掌；今日天亡我也。
僧辩命裴之横、杜龛屯杜姥宅，杜崱入据台城。
戊子，僧辩命侯瑱等帅精甲五千追景。
王克、元罗等帅台内旧臣迎僧辩于道，僧辩劳克曰：甚苦，事夷狄之君。
克不能对。
又问：玺绂何在。
克良久曰：赵平原持去。
僧辩曰：王氏百世卿族，一朝而坠。
僧辩迎太宗梓宫升朝堂，帅百官哭踊如礼。
己丑，僧辩等上表劝进，且迎都建业。
湘东王答曰：淮海长鲸，虽云授首；襄阳短狐，未全革面。
太平玉烛，尔乃议之。
庚寅，南兗州刺史郭元建、秦郡戍主郭正买、阳平戍主鲁伯和、行南徐州事郭子仲，并据城降。
僧辩之发江陵也，启湘东王曰：平贼之后，嗣君万福，未审何以为礼。
王曰：六门之内，自极兵威。
僧辩曰：讨贼之谋，臣为己任，成济之事，请别举人。
王乃密谕宣猛将军朱买臣，使为之所。
及景败，太宗已殂，豫章王栋及二弟桥、樛相扶出于密室，逢杜崱于道，为去其锁。
二弟曰：今日始免横死矣。
栋曰：倚伏难知，吾犹有惧。
辛卯，遇朱买臣，呼之就船共饮，未竟，并沉于水。
僧辩遣陈霸先将兵向广陵受郭元建等降，又遣使者往安慰之。
王伟与侯子鉴相失，直渎戍主黄公喜获之，送建康。
王僧辩问曰：卿为贼相，不能死节，而求活草间邪。
伟曰：废兴，命也。
使汉帝早从伟言，明公岂有今日。
尚书左丞虞骘尝为伟所辱，乃唾其面。
伟曰：君不读书，不足与语。
骘惭而退。
僧辩命罗州刺史徐嗣徽镇朱方。
壬辰，侯景至晋陵，得田迁馀兵，因驱掠居民，东趋吴郡。
夏，四月，齐主使大都督潘乐与郭元建将兵五万攻阳平。
王僧辩启陈霸先镇京口。
纪征宜丰侯咨议参军刘璠为中书侍郎，使者八反，乃至。
纪令刘孝胜深布腹心，璠苦求还。
中记室韦登私谓璠曰：殿下忍而蓄憾，足下不留，将致大祸，孰若共构大夏，使身名俱美哉。
璠正色曰：卿欲缓颊于我邪。
我与府侯分义已定，岂以夷险易其心乎。
殿下方布大义于天下，终不逞志于一夫。
纪知必不为己用，乃厚礼遣之。
以宜丰侯循为益州刺史，封随郡王，以璠为循府长史、蜀郡太守。
丁巳，湘东王下令解严。
乙丑，葬简文帝于庄陵，庙号太宗。
甲申，齐以吏部尚书杨愔为右仆射，以太原公主妻之。
公主，即魏孝静帝之后也。
杨乾运至剑北，魏达奚武逆击之，大破乾运于白马，陈其俘馘于南郑城下，且遣人辱宜丰侯循。
循怒，出兵与战，都督杨绍伏兵击之，杀伤殆尽。
刘璠还至白马西，为武所获，送长安。
太师泰素闻其名，待之如旧交。
时南郑久不下，武请屠之，泰将许之。
璠请之于朝，泰怒，不许；璠泣请不已，泰曰：事人当如是。
乃从其请。
五月，庚午，司空南平王恪等复劝进，湘东王犹不受，遣侍中丰城侯泰等谒山陵，修复庙社。
戊寅，侯景首至江陵，枭之于市三日，煮而漆之，以付武库。
庚辰，以南平王恪为扬州刺史。
甲申，以王僧辩为司徒、镇卫将军，封长宁公。
陈霸先为征虏将军、开府仪同三司，封长城县侯。
乙酉，诛侯景所署尚书仆射王伟、左民尚书吕季略、少府周石珍、舍人严亶于市。
赵伯超、伏知命饿死于狱。
以谢答仁不失礼于太宗，特宥之。
王伟于狱中上五百言诗，湘东王爱其才，欲宥之。
有嫉之者，言于王曰：前日伟作檄文甚佳。
王求而视之，檄曰：项羽重瞳，尚有乌江之败；湘东一目，宁为赤县所归。
王大怒，钉其舌于柱，剜腹、脔肉而杀之。
丙戌，齐合州刺史斛斯昭攻历阳，拔之。
丁亥，下令，以王伟等既死，自馀衣冠旧贵，被逼偷生，猛士勋豪，和光苟免者，皆不问。
扶风民鲁悉达，纠合乡人以保新蔡，力田蓄谷。
齐主使其散骑常侍曹文皎等来聘，湘东王使散骑常侍柳晖等报之，且告平侯景；亦遣舍人魏彦告于魏。
齐主使潘乐、郭元建将兵围秦郡，行台尚书辛术谏曰：朝廷与湘东王信使不绝。
辛术迁吏部尚书。
魏达奚武遣尚书左丞柳带韦入南郑，说宜丰侯循曰：足下所固者险，所恃者援，所保者民。
庚寅，立安南侯方矩为王太子。
齐遣散骑常侍谢季卿来贺平侯景。
衡州刺史王怀明作乱，广州刺史萧勃讨平之。
秋，七月，广陵侨人硃盛等潜聚党数千人，谋袭杀齐刺史温仲邕，遣使求援于陈霸先，云已克其外城。
八月，魏安康人黄众宝反，攻魏兴，执太守柳桧，进围东梁州。
令桧诱说城中，桧不从而死。
桧，虬之弟也。
太师泰遣王雄与骠骑大将军武川宇文虬讨之。
武陵王纪举兵由外水东下，以永丰侯撝为益州刺史，守成都，使其子宜都王圆肃副之。
九月，甲戌，司空南平王恪卒。
甲申，以王僧辩为扬州刺史。
齐主使告王僧辩、陈霸先曰：请释广陵之围，必归广陵、历阳两城。
霸先引兵还京口，江北之民从霸先济江者万馀口。
湘东王以霸先为征北大将军、开府仪同三司、南徐州刺史，征霸先世子昌及兄子顼诣江陵，以昌为员外散骑常侍，顼为领直。
戊申，湘东王执湘州刺史王琳于殿中，杀其副将殷晏。
辛酉，以王子方略为湘州刺史，又以廷尉黄罗汉为长史，使与太舟卿张载至巴陵，先据琳军。
载有宠于王，而御下峻刻，荆州人疾之如仇。
罗汉等至琳军，陆纳及士卒并哭，不肯受命，执罗汉及载。
王遣宦者陈旻往谕之，纳对旻刳载腹，抽肠以系马足，使绕而走，肠尽气绝。
又脔割，出其心，向之抃舞，焚其馀骨。
以黄罗汉清谨而免之。
纳与诸将引兵袭湘州，时州中无主，纳遂据之。
丁丑，以宜丰侯循为湘州刺史。
己卯，立王太子方矩为皇太子，更名元良。
皇子方智为晋安王，方略为始安王，方等之子庄为永嘉王。
追尊母阮修容为文宣皇后。
侯景之乱，州郡太半入魏，自巴陵以下至建康，以长江为限，荆州界北尽武宁，西拒硖口，岭南复为萧勃所据，诏令所行，千里而近，民户著籍者，不盈三万而已。
陆纳袭击衡州刺史丁道贵于渌口，破之。
上闻之，遣使征司徒王僧辩、右卫将军杜崱、平北将军裴之横与宜丰侯循共讨纳，循军巴陵以待之。
南朝〕梁世祖孝元皇帝承圣二年（癸酉公元553年）。
春，正月，王僧辩发建康，承制使陈霸先代镇扬州。
丙子，山胡围齐离石。
戊寅，齐主讨之，未至，胡已走，因巡三堆，大猎而归。
以吏部尚书王褒为左仆射。
己丑，齐改铸钱，文曰常平五铢”。
二月，庚子，李洪雅力屈，以空云城降陆纳。
纳囚洪雅，杀丁道贵。
纳以沙门宝志诗识有十八子”，以为李氏当王，甲辰，推洪雅为主，号大将军，使乘平肩舆，列鼓吹，纳帅众数千，左右翼从。
魏太师泰去丞相、大行台，为都督中外诸军事。
王雄至东梁州，黄众宝帅众降。
太师泰赦之，迁其豪帅于雍州。
齐主送柔然可汗铁伐之父登注及兄库提还其国。
铁伐寻为契丹所杀，国人立登注为可汗。
突厥伊利可汗卒，子科罗立，号乙息记可汗；三月，遣使献马五万于魏。
上闻武陵王纪东下，使方士画版为纪像，亲钉支体以厌之，又执侯景之俘以报纪。
初，纪之举兵，皆太子圆照之谋也。
圆照时镇巴东，执留使者。
启纪云：侯景未平，宜急进讨；已闻荆镇为景所破。
纪信之，趣兵东下。
上甚惧，与魏书曰：子纠，亲也，请君讨之。
太师泰曰：取蜀制梁，在兹一举。
诸将咸难之。
大将军代人尉迟迥，泰之甥也，独以为可克。
泰问以方略，迥曰：蜀与中国隔绝百有馀年，恃其险远，不虞我至。
若以铁骑兼行袭之，无不克矣。
泰乃遣迥督开府仪同三司原珍等六军，甲士万二千，骑万匹，自散关伐蜀。
陆纳遣其将吴藏、潘乌黑、李贤明等下据车轮。
王僧辩至巴陵，宜丰侯循让都督于僧辩，僧辩弗受。
上乃以僧辩、循为东、西都督。
夏，四月，丙申，僧辩军于车轮。
吐谷浑可汗夸吕，虽通使于魏而寇抄不息，宇文泰将骑三万逾陇，至姑臧，讨之。
夸吕惧，请服；既而复通使于齐。
凉州刺史史宁觇知其还，袭之于赤泉，获其仆射乞伏触状。
陆纳夹岸为城，以拒王僧辩。
武陵王纪至巴郡，闻有魏兵，遣前梁州刺史巴西谯淹还军救蜀。
初，杨乾运求为梁州刺史，纪以为潼州刺史；杨法琛求为黎州刺史，以为沙州：二人皆不悦。
乾运然之，令略将二千人镇剑阁，又遣其婿乐广镇安州，与法琛皆潜通于魏。
魏太师泰密赐乾运铁券，授骠骑大将军、开府仪同三司、梁州刺史。
尉迟迥以开府仪同三司侯吕陵始为前军，至剑阁，略退就乐广，翻城应始，始入据安州。
时成都见兵不满万人，仓库空竭，永丰侯撝婴城自守，迥围之。
谯淹遣江州刺史景欣、幽州刺史赵拔扈援成都，迥使原珍等击走之。
庚辰，巴州刺史余孝顷将兵万人会王僧辩于长沙。
六月，壬辰，武陵王纪筑连城，攻绝铁锁，陆法和告急相继。
甲辰，齐章武景王库狄干卒。
武陵王纪遣将军侯睿将众七千，筑垒与陆法和相拒。
秋，七月，辛未，巴东民符升等斩峡口城主公孙晃，降于王琳。
陆法和收太子圆照兄弟三人送江陵。
乙未，王僧辩还江陵。
诏诸军各还所镇。
魏尉迟迥围成都五旬，永丰侯撝屡出战，皆败，乃请降。
以湘州刺史王琳为衡州刺史。
九月，庚午，诏王僧辩还镇建康，陈霸先复还京口。
丙子，以护军将军陆法和为郢州刺史。
法和为政，不用刑狱，专以沙门法及西域幻术教化，部曲数千人，通谓之弟子。
契丹寇齐边。
壬午，齐主北巡冀、定、幽、安，遂伐契丹。
冬，十月，丁酉，齐主至平州，从西道趣长堑，使司徒潘相乐帅精骑五千自东道趣青山。
己酉，王僧辩至姑孰，遣婺州刺史侯瑱、吴郡太守张彪、吴兴太守裴之横筑垒东关，以待齐师。
以肆州刺史斛律金为太师，乃还晋阳，拜其子丰乐为武卫大将军，命其孙武都尚义宁公主，宠待之厚，群臣莫及。
闰月，丁丑，南豫州刺史侯瑱与郭元建战于东关，齐师大败，溺死者万计。
湘潭侯退复归于邺，王僧辩还建康。
十一月，戊戌，以尚书右仆射王褒为左仆射，湘东太守张绾为右仆射。
己未，突厥复攻柔然，柔然举国奔齐。
魏尚书元烈谋杀宇文泰，事泄，泰杀之。
丙寅，上使侍中王琛使于魏。
太师泰阴有图江陵之志，梁王詧闻之，益重其贡献。
十二月，齐宿预民东方白额以城降，江西州郡皆起兵应之。
南朝〕梁世祖孝元皇帝承圣三年（甲戌公元554年）。
春，正月，癸巳，齐主自离石道讨山胡，遣斛律金从显州道，常山王演从晋州道夹攻，大破之，男子十三以上皆斩，女子及幼弱以赏军，遂平石楼。
陈霸先自丹徒济江，围齐广陵，秦州刺史严超达自秦郡进围泾州，南豫州刺史侯瑱、吴郡太守张彪皆出石梁，为之声援。
辛丑，使晋陵太守杜僧明帅三千人助东方白额。
魏太师泰始作九命之典，以叙内外官爵，改流外品为九秩。
魏主自元烈之死，有怨言，密谋诛太师泰；临淮王育、广平王赞垂涕切谏，不听。
泰诸子皆幼，兄子章武公导、中山公护皆出镇，唯以诸婿为心膂，大都督清河公李基、义城公李晖、常山公于翼俱为武卫将军，分掌禁兵。
三月，丁亥，长沙王韶取巴郡。
甲辰，以王僧辩为太尉、车骑大将军。
丁未，齐将王球攻宿预，杜僧明出击，大破之，球归彭城。
郢州刺史陆法和上启自称司徒，上怪之。
王褒曰：法和既有道术，容或先知。
戊申，上就拜法和为司徒。
己酉，魏侍中宇文仁恕来聘。
柔然可汗庵罗辰叛齐，齐主自将出击，大破之，庵罗辰父子北走。
太保安定王贺拔仁献马不甚骏，齐主怒，拔其发，免为庶人，输晋阳负炭。
既成，中书舍人卢潜奏：收诬罔一代，罪当诛。
尚书左丞卢斐、顿丘李庶皆言《魏史》不直。
帝怒，于是斐、庶及尚书郎中王松年皆坐谤史，鞭二百，配甲坊。
然时人终不服，谓之秽史”。
丙寅，上使散骑常侍庾信等聘于魏。
癸酉，以陈霸先为司空。
丁未，齐主复自击柔然，大破之。
庚戌，魏太师泰鸩杀废帝。
五月，魏直州人乐炽、洋州人黄国等作乱，开府仪同三司高平田弘、河南贺若敦讨之，不克。
太师泰命车骑大将军李迁哲与敦共讨炽等，平之。
柔然乙旃达官寇魏广武，柱国李弼追击，破之。
广州刺史曲江侯勃，自以非上所授，内不自安，上亦疑之。
散骑郎新野庾季才言于上曰：去年八月丙申，月犯心中星，今月丙戌，赤气干北斗。
六月，壬午，齐步大汗萨将兵四万趣泾州，王僧辩使侯瑱、张彪自石梁引兵助严超达拒之，瑱、彪迟留不进。
将军尹令思将万馀人谋袭盱眙。
齐冀州刺史段韶将兵讨东方白额于宿预，广陵、泾州皆来告急，诸将患之。
韶曰：梁氏丧乱，国无定主，人怀去就，强者从之。
霸先等外托同德，内有离心，诸君不足忧，吾揣之熟矣。
乃留仪同三司敬显携等围宿预，自引兵倍道趣泾州，涂出盱眙。
令思不意齐兵猝至，望风退走。
韶进击超达，破之，回趣广陵，陈霸先解围走。
杜僧明还丹徒，侯瑱、张彪还秦郡。
吴明彻围海西，镇将中山郎基固守，削木为箭，剪纸为羽。
围之十旬，卒不能克而还。
邓至羌檐桁失国，奔魏，太师泰使秦州刺史宇文导将兵纳之。
秋，七月，庚戌，齐主还邺。
魏太师泰西巡，至原州。
八月，千辰，齐以司州牧清河王岳为太保，司空尉粲为司徒，太子太师侯莫陈相为司空，尚书令平阳王淹录尚书事，常山王演为尚书令，中书令上党王涣为左仆射。
乙亥，齐仪同三司元旭坐事赐死。
齐主使常山王演、上党王涣、清河王岳、平原王段韶帅众于洛阳西南筑伐恶城、新城、严城、河南城。
魏宇文泰命侍中崔猷开回车路以通汉中。
帝好玄谈，辛卯，于龙光殿讲《老子》。
乙巳，魏遣柱国常山公于谨、中山公宇文护、大将军杨忠将兵五万入寇。
癸亥，武宁太守宗均告魏兵且至，帝召公卿议之。
领军胡僧祐、太府卿黄罗汉曰：二国通好，未有嫌隙，必应不尔。
侍中王琛曰：臣揣宇文容色，必无此理。
乃复使琛使魏。
丙寅，于谨至樊、邓，梁王詧帅众会之。
丁卯，帝停讲，内外戒严。
王琛至石梵，未见魏军，驰书报黄罗汉曰：吾至石梵，境上帖然，前言皆儿戏耳。
帝闻而疑之。
庚午，复讲，百官戎服以听。
辛未，帝使主书李膺至建康，征王僧辩为大都督、荆州刺史，命陈霸先徙镇扬州。
僧辩遣豫州刺史侯瑱帅程灵洗等为前军，兗州刺史杜僧明帅吴明彻等为后军。
甲戌，帝夜登凤皇阁，徙倚叹息曰：客星入翼、轸、今必败矣。
嫔御皆泣。
陆法和闻魏师至，自郢州入汉口，将赴江陵。
帝使逆之曰：此自能破贼，但镇郢州，不须动也。
法和还州，垩其城门，著衰绖，坐苇席，终日，乃脱之。
十一月，帝大阅于津阳门外，遇北风暴雨，轻辇还宫。
癸未，魏军济汉，于谨令宇文护、杨忠帅精骑先据江津，断东路。
甲申，护克武宁，执宗均。
帝征广州刺史王琳为湘州刺史，使引兵入援。
庚子，信州刺史徐世谱、晋安王司马任约等筑垒于马头，遥为声援。
帝入东閤竹殿，命舍人高善宝焚古今图书十四万卷，将自赴火，宫人左右共止之。
中书郎殷不害先于别所督战，城陷，失其母。
十二月，丙辰，徐世谱、任约退戍巴陵。
于谨逼帝使为书召王僧辩，帝不可。
使者曰：王今岂得自由。
帝曰：我既不自由，僧辩亦不由我。
又从长孙俭求宫人王氏、苟氏及幼子犀首，俭并还之。
或问：何意焚书。
帝曰：读书万卷，犹有今日，故焚之。
庚申，齐主北巡，至达速岭，行视山川险要，将起长城。
辛未，帝为魏人所杀。
梁王詧遣尚书傅准监刑，以土囊陨之。
詧使以布帊缠尸，敛以蒲席，束以白茅，葬于津阳门外。
并杀愍怀太子元良、始安王方略、桂阳王大成等。
世祖性好书，常令左右读书，昼夜不绝，虽熟睡，卷犹不释，或差误及欺之，帝辄惊寤。
作文章，援笔立就。
常言：我韬于文士，愧于武夫。
论者以为得言。
詧居江陵东城，魏置防主，将兵居西城，名曰助防，外示助詧备御，内实防之。
以前仪同三司王悦留镇江陵。
于谨收府库珍宝及宋浑天仪、梁铜晷表、大玉径四尺及诸法物；尽俘王公以下及选百姓男女数万口为奴婢，分赏三军，驱归长安，小弱者皆杀之。
殿下既杀人父兄，孤人子弟，人尽仇也，谁与为国。
王僧辩、陈霸先等共奉江州刺史晋安王方智为太宰，承制。
王褒、王克、刘瑴、宗懔、殷不害及尚书右丞吴兴沈烱至长安，太师泰厚礼之。
是岁，魏秦州刺史章武孝公宇文导卒。
南朝〕梁敬皇帝绍泰元年（乙亥公元555年）。
春，正月，壬午朔，邵陵太守刘棻将兵援江陵，至三百里滩，部曲宋文彻杀之，帅其众还据邵陵。
梁王詧即皇帝位于江陵，改元大定；追尊昭明太子为昭明皇帝，庙号高宗，妃蔡氏为昭德皇后；尊其母龚氏为皇太后，立妻王氏为皇后，子岿为皇太子。
赏刑制度并同王者，唯上疏于魏则称臣，奉其正朔。
至于官爵其下，亦依梁氏之旧，其勋级则兼用柱国等名。
以咨议参军蔡大宝为侍中、尚书令，参掌选事；外兵参军太原王操为五兵尚书。
大宝严整有智谋，雅达政事，文辞赡速，后梁主推心任之，以为谋主，比之诸葛孔明，操亦亚之。
追赠邵陵王纶太宰，谥曰壮武；河东王誉丞相，谥曰武桓。
以莫勇为武州刺史，魏永寿为巴州刺史。
湘州刺史王琳将兵自小桂北下，至蒸城，闻江陵已陷，为世祖发哀，三军缟素，遣别将侯平帅舟师攻后梁。
琳屯兵长沙，传檄州郡，为进取之计。
长沙王韶及上游诸将皆推琳为盟主。
齐主使清河王岳将兵攻魏安州，以救江陵。
岳至义阳，江陵陷，因进军临江，郢州刺史陆法和及仪同三司宋莅举州降之；长史江夏太守王珉不从，杀之。
甲午，齐召岳还，使仪同三司清都慕容俨戍郢州。
王僧辩遣江州刺史侯瑱攻郢州，任约、徐世谱、宜丰侯循皆引兵会之。
辛丑，齐立贞阳侯渊明为梁主，使其上党王涣将兵送之，徐陵、湛海珍等皆听从渊明归。
二月，癸丑，晋安王至自寻阳，入居朝堂，即梁王位，时年十三。
以太尉王僧辩为中书监、录尚书、骠骑大将军、都督中外诸军事，加陈霸先征西大将军，以南豫州刺史侯瑱为江州刺史，湘州刺史萧循为太尉，广州刺史萧勃为司徒，镇东将军张彪为郢州刺史。
魏以右仆射申徽为襄州刺史。
侯平攻后梁巴、武二州，故刘棻主帅赵朗杀宋文彻，以邵陵归于王琳。
三月，贞阳侯渊明至东关，散骑常侍裴之横御之。
齐军司尉瑾、仪同三司萧轨南侵皎城，晋州刺史萧惠以州降之。
齐改晋熙为江州，以尉瑾为刺史。
丙申，齐主还邺，封世宗二子孝珩为广宁王，延宗为安德王。
孙瑒闻江陵陷，弃广州还，曲江侯勃复据有之。
南朝〕陈高祖武皇帝永定元年（丁丑公元557年）。
诏以王琳为司空、骠骑大将军，以尚书右仆射王通为左仆射。
周王祀圜丘，自谓先世出于神农，以神农配二丘，始祖献侯配南北郊，文王配明堂，庙号太祖。
癸卯，祀方丘。
甲辰，祭大社。
除市门税。
乙巳，享太庙，仍用郑玄义，立太祖与二昭、二穆为五庙，其有德者别为祧庙，不毁。
辛亥，祀南郊。
壬子，立王后元氏。
后，魏文帝之女晋安公主也。
吐谷浑为寇于周，攻凉、鄯、河三州。
秦州都督遣渭州刺史于翼赴援，翼不从。
僚属咸以为言，翼曰：攻取之术，非夷俗所长。
此寇之来，不过抄掠边牧耳。
掠而无获，势将自走。
劳师以往，必无所及。
翼揣之已了，幸勿复言。
数日，问至，果如翼所策。
初，梁世祖以始兴郡为东衡州，以欧阳頠为刺史。
周楚公赵贵、卫公独孤信故皆与太祖等夷，及晋公护专政，皆怏怏不服。
贵谋杀护，信止之；开府仪同三司宇文盛告之。
丁亥，贵入朝，护执而杀之，免信官。
领军将军徐度出东关侵齐，戊子，至合肥，烧齐船三千艘。
欧阳頠等出南康。
頠屯豫章之苦竹滩，傅泰据蹠口城，余孝顷遣其弟孝励守郡城，自出豫章据石头。
巴山太守熊昙朗诱頠共袭高州刺史黄法𣰰；又语法𣰰，约共破頠，且曰：事捷，与我马仗。
周文育军少船，余孝顷有船在上牢，文育遣军主焦僧度袭之，尽取以归，仍于豫章立栅。
文育由间道兼行，据芊韶，芊韶上流则欧阳頠、萧孜，下流则傅泰、余孝顷营，文育据其中间，筑城飨士，頠等大骇。
頠退入泥溪，文育遣严威将军周铁虎等袭頠，癸巳，擒之。
甲午，周以于谨为太傅，大宗伯侯莫陈崇为太保，晋公护为大冢宰，柱国武川贺兰祥为大司马，高阳公达奚武为大司寇。
周人杀魏恭帝。
三月，庚子，周文育送欧阳頠、傅泰于建康。
丞相霸先与頠有旧，释而厚待之。
周晋公护以赵景公独孤信名重，不欲显诛之，己酉，逼令自杀。
甲辰，以司空王琳为湘、郢二州刺史。
曲江侯勃在南康，闻欧阳頠等败，军中忷惧。
甲寅，德州刺史陈法武、前衡州刺史谭世远攻勃，杀之。
夏，四月，己卯，铸四柱钱，一当二十。
齐遣使请和。
壬午，周王谒成陵。
乙酉，还宫。
齐以太师斛律金为右丞相，前大将军可朱浑道元为太傅，开府仪同三司贺拔仁为太保，尚书令常山王演为司空，录尚书事长广王湛为尚书令，右仆射杨愔为左仆射，仍加开府仪同三司。
丁亥，周王享太庙。
壬辰，改四柱钱一当十；丙申，复闭细钱。
故曲江侯勃主帅兰敱袭杀谭世远，军主夏侯明彻杀敱，持勃首降。
勃故记室李贺藏奉怀安侯任据广州。
萧孜、余孝顷犹据石头，为两城，各居其一，多设船舰，夹水而陈。
丞相霸先遣平南将军侯安都助周文育击之。
戊戌，安都潜师夜烧其船舰，文育帅水军、安都帅步骑进攻之；萧孜出降，孝顷逃归新吴，文育等引兵还。
丞相霸先以欧阳頠声著南土，复以頠为衡州刺史，使讨岭南。
未至，其子纥已克始兴，頠至岭南，诸郡皆降，遂克广州，岭南悉平。
周仪同三司齐轨谓御正中大夫薛善曰：军国之政，当归天子，何得犹在权门。
善以告晋公护，护杀之，以善为中外府司马。
五月，戊辰，余孝顷遣使诣丞相府乞降。
秋，七月，辛亥，周王享太庙。
河南、北大蝗。
齐主问于魏郡丞崔叔瓒曰：何故致蝗。
对曰：《五行志》：土功不时，蝗虫为灾。
今外筑长城，内兴三台，殆以此乎。
齐主大怒，使左右殴之，擢其发，以溷沃其头，曳足以出。
叔瓒，季舒之兄也。
八月，丁卯，周人归梁世祖之柩及诸将家属千馀人于王琳。
戊辰，周王祭太社。
甲午，进丞相霸先位太傅，加黄钺、殊礼，赞拜不名。
九月，辛丑，进丞相为相国，总百揆，封陈公，备九锡，陈国置百司。
周孝愍帝性刚果，恶晋公护之专权。
司会李植自太祖时为相府司录，参掌朝政，军司马孙恒亦久居权要，及护执政，植、恒恐不见容，乃与宫伯乙弗凤、贺拔提等共谮之于周王。
植、恒曰：护自诛赵贵以来，威权日盛，谋臣宿将，争往附之，大小之政，皆决于护。
时李植父柱国大将军远镇弘农，护召远及植还朝，远疑有变，沈吟久之，乃曰：大丈夫宁为忠鬼，安可作叛臣邪。
后月馀，护弑略阳公，黜王后元氏为尼。
癸亥，宁都公自岐州至长安，甲子，即天王位，大赦。
冬，十月，戊辰，进陈公爵为王。
辛未，梁敬帝禅位于陈。
癸酉，周魏武公李弼卒。
以给事黄门侍郎蔡景历为秘书监、兼中书通事舍人。
是时政事皆由中书省，置二十一局，各当尚书诸曹，总国机要，尚书唯听受而已。
丙子，上幸钟山，祠蒋帝庙。
庚辰，上出佛牙于杜姥宅，设无遮大会，帝亲出阙前膜拜。
置删定郎，治律令。
乙酉，周王祀圜丘；丙戌，祀方丘；甲午，祭太社。
戊子，太祖神主祔太庙，七庙始共用一太牢，始祖荐首，馀皆骨体。
侯安都至武昌，王琳将樊猛弃城走，周文育自豫章会之。
十一月，丙申，上立兄子蒨为临川王，顼为始兴王；弟子昙朗已死，而上未知，遥立为南康王。
谯淹帅水军七千、老弱三万自蜀江东下，欲就王琳，周使开府仪同三司贺若敦、叱罗晖等击之，斩淹，悉俘其众。
是岁，诏给事黄门侍郎萧乾招谕闽中。
时熊昙朗在豫章，周迪在临川，留异在东阳，陈宝应在晋安，共相连结，闽中豪帅往往立砦以自保。
初，梁兴州刺史席固以州降魏，周太祖以固为丰州刺史。
久之，固犹习梁法，不遵北方制度，周人密欲代之，而难其人，乃以司宪中大夫令狐整权镇丰州，委以代固之略。
整广布恩威，倾射抚接，数月之间，化洽州府。
于是除整丰州刺史，以固为湖州刺史。
整迁丰州于武当，旬日之间，城府周备，迁者如归。
固之去也。
其部曲多愿留为整左右，整谕以朝制，弗许，莫不流涕而去。
齐人于长城内筑重城，自库洛枝东至䲨纥戍，凡四百馀里。
帝之为太原公也，与永安王浚偕见世宗，帝有时洟出，浚责帝左右曰：何不为二兄拭鼻。
帝心衔之。
及即位，浚为青州刺史，聪明矜恕，吏民悦之。
浚以帝嗜酒，私谓亲近曰：二兄因酒败德，朝臣无敢谏者。
大敌未灭，吾甚以为忧。
欲乘驿至邺面谏，不知用吾不。
或密以白帝，帝益衔之。
浚入朝，从幸东山，帝裸裎为乐。
浚进谏曰：此非人主所宜。
帝不悦。
浚又于屏处召杨愔，讥其不谏。
帝时不欲大臣与诸王交通，愔惧，奏之。
帝大怒曰：小人由来难忍。
遂罢酒，还宫。
浚寻还州，又上书切谏，诏征浚。
浚惧祸，谢疾不至，帝遣驰驿收浚，老幼泣送者数千人，至邺，与上党王涣皆盛以铁笼，置于北城地牢，饮食溲秽，共在一所。
南朝〕陈高祖武皇帝永定二年（戊寅公元558年）。
春，正月，王琳引兵下，至湓城，屯于白水浦，带甲十万。
琳以北江州刺史鲁悉达为镇北将军，上亦以悉达为征西将军，各送鼓吹女乐。
以开府仪同三司侯瑱为司空，衡州刺史欧阳頠为都督交、广等十九州诸军事、广州刺史。
周以晋公护为太师。
辛亥，周王耕藉田。
癸丑，周立王后独孤氏。
戊午，上礼明堂。
二月，壬申，南豫州刺史沈泰奔齐。
三月，甲午，周遣柱国达奚武、大将军杨忠帅骑士五千迎消难，从间道驰入齐境五百里，前后三遣使报消难，皆不报。
丁酉，齐主自晋阳还邺。
齐发兵援送梁永嘉王庄于江南，册拜王琳为梁丞相、都督中外诸军、录尚书事。
琳遣兄子叔宝帅所部十州刺史子弟赴邺。
琳奉庄即皇帝位，改元天启。
追谥建安公渊明曰闵皇帝。
庄以琳为侍中、大将军、中书监，馀依齐朝之命。
夏，四月，甲子，上享太庙。
乙丑，上使人害梁敬帝，立梁武林侯谘之子季卿为江阴王。
己巳，周以太师护为雍州牧。
甲戌，周王后独孤氏殂。
辛巳，齐大赦。
齐主以旱祈雨于西门豹祠，不应，毁之，并掘其冢。
五月，癸巳，余孝顷等且二万军于工塘，连八城以逼周迪。
迪惧，请和，并送兵粮。
樊猛等欲受盟而还；孝顷贪其利，不许，树栅围之。
由是猛等与孝顷不协。
周以大司空侯莫陈崇为大宗伯。
癸丑，齐广陵南城主张显和、长史张僧那各帅所部来降。
辛丑，齐以尚书令长广王湛录尚书事，骠骑大将军平秦王归彦为尚书左仆射。
甲辰，以前左仆射杨愔为尚书令。
六月，乙丑，齐主北巡，以太子殷监国，因立大都督府与尚书省分理众务，仍开府置佐。
齐主特崇其选，以赵郡王叡为侍中、摄大都督府长史。
己巳，诏司空侯瑱与领军将军徐度帅舟师为前军，以讨王琳。
秋，七月，戊戌，上幸石头，送侯瑱等。
高州刺史黄法𣰰、吴兴太守沈恪、宁州刺史周敷合兵救周迪。
敷自临川故郡断江口，分兵攻余孝顷别城。
甲辰，上遣吏部尚书谢哲往谕王琳。
哲，朏之孙也。
八月，甲子，周大赦。
乙丑，齐主还邺。
辛未，诏临川王蒨西讨，以舟师五万发建康，上幸冶城寺送之。
甲戌，齐主如晋阳。
王琳在白水浦，周文育、侯安都、徐敬成许王子晋以厚赂，子晋乃伪以小船依䑽而钓。
夜，载之上岸，入深草中，步投陈军，还建康自劾。
上引见，并宥之，戊寅，复其本官。
谢哲返命，王琳请还湘州，诏追众军还。
癸未，众军至自大雷。
九月，甲申，周封少师元罗为韩国公以绍魏后。
齐三台成，更命铜爵曰金凤，金虎曰圣应，冰井曰崇光。
十一月，甲午，齐主至邺，大赦。
齐主游三台，戏以槊刺都督尉子辉，应手而毙。
常山王演以帝沈湎，忧愤形于颜色。
帝觉之，谓曰：但令汝在，我何为不纵乐。
演唯啼泣拜伏，竟无所言。
帝亦大悲，抵杯于地曰：汝似嫌我如是，自今敢进酒者斩之。
因取所御杯尽坏弃。
未几，沉湎益甚，或于诸贵戚家角力批拉，不限贵贱。
唯演至，则内外肃然。
演又密撰事条，将谏，其友王晞以为不可。
演不从，因间极言，遂逢大怒。
演性颇严，尚书郎中剖断有失，辄加捶楚，令史奸慝即考竟。
帝乃立演于前，以刀镮拟胁，召被演罚者，临以白刃，求演之短；或无所陈，乃释之。
晞，昕之弟也。
乃于众中杖晞二十。
一旦祸出理外，将奈殿下家业何。
太子殷，自幼温裕开朗，礼士好学，关览时政，甚有美名。
帝尝嫌太子得汉家性质，不似我”，欲废之。
帝登金凤台召太子，使手刃囚，太子恻然有难色，再三，不断其首。
帝大怒，亲以马鞭撞之，太子由是气悸语吃，精神昏扰。
帝因酣宴，屡云：太子性懦，社稷事重，终当传位常山。
太子少傅魏收谓杨愔曰：太子，国之根本，不可动摇。
至尊三爵之后，每言传位常山，令臣下疑贰。
若其实也，当决行之。
此言非所以为戏，恐徒使国家不安。
愔以收言白帝，帝乃止。
帝怒临漳令稽晔、舍人李文师，以赐臣下为奴。
中书侍郎彭城郑颐私诱祠部尚书王昕曰：自古无朝士为奴者。
昕曰：箕子为之奴。
颐以白帝曰：王元景比陛下于纣。
帝衔之。
顷之，帝与朝臣酣饮，昕称疾不至，帝遣骑执之，见方摇膝吟咏，遂斩于殿前，投尸漳水。
十二月，庚寅，齐以可朱浑道元为太师，尉粲为太尉，冀州刺史段韶为司空，常山王演为大司马，长广王湛为司徒。
壬午，周大赦。
齐主如北城，因视永安简平王浚、上党刚肃王涣于地牢。
帝以仪同三司刘郁捷杀浚，以浚妃陆氏赐之；冯文洛杀涣，以涣妃李氏赐之，二人皆帝家旧奴也。
高凉太守冯宝卒，海隅扰乱。
宝妻洗氏怀集部落，数州晏然。
其子仆，生九年，是岁，遣仆帅诸酋长入朝，诏以仆为阳春太守。
后梁主遣其大将军王操将兵略取王琳之长沙、武陵、南平等郡。
南朝〕陈高祖武皇帝永定三年（己卯公元559年）。
春，正月，己酉，周太师护上表归政，周王始亲万机；军旅之事，护犹总之。
初改都督军州事为总管。
王琳召桂州刺史淳于量。
壬午，侯瑱引兵焚齐舟舰于合肥。
丙戌，齐主于甘露寺禅居深观，唯军国大事乃以闻。
尚书右仆射崔暹卒，齐主幸其第哭之，谓其妻李氏曰：颇思暹乎。
对曰：思之。
帝曰：然则自往省之。
因手斩其妻，掷首墙外。
齐斛律光将骑一万，击周开府仪同三司曹回公，斩之，柏谷城主薛禹生弃城走，遂取文侯镇，立戍置栅而还。
三月，戊戌，齐以侍中高德政为尚书右仆射。
丙辰，齐主至邺。
梁永嘉王庄至郢州，遣使入贡于齐。
王琳遣其将雷文策袭后梁监利太守蔡大有，杀之。
齐主之为魏相也，胶州刺史定阳文肃侯杜弼为长史，帝将受禅，弼谏止之。
闰四月，戊子，周命有司更定新历。
丁酉，遣镇北将军徐度将兵志南皖口。
齐高德政与杨愔同为相，愔常忌之。
帝谓杨愔曰：我大忧德政病。
对曰：陛下若用为冀州刺史，病当自差。
亲以小刀刺之，血流沾地。
齐主封子绍廉为长安王。
辛亥，周以侯莫陈崇为大司徒，达奚武为大宗伯，武阳公豆卢宁为大司寇，柱国辅城公邕为大司空。
乙卯，周诏：有司无得纠赦前事；唯库厩仓廪与海内所共，若有侵盗，虽经赦宥免其罪，征备如法。
周贺兰祥与吐谷浑战，破之，拔其洮阳、洪和二城，以其地为洮州。
五月，丙辰朔，日有食之。
齐太史奏，今年当除旧布新。
齐主问于特进彭城公元韶曰：汉光武何故中兴。
对曰：为诛诸刘不尽。
于是齐主悉杀诸元以厌之。
癸未，诛始平公元世哲等二十五家，囚韶等十九家。
韶幽于地牢，绝食，啗衣袖而死。
鲁悉达部将梅天养等引齐军入城。
悉达帅麾下数千人济江自归，拜平南将军、北江州刺史。
骠骑大将军、开府仪同三司寇俊，赞之孙也，少有学行。
家人尝卖物，多得绢五匹，俊于后知之，曰：得财失行，吾所不取。
周文育之讨余孝劢也，帝令南豫州刺史侯安都继之。
诏临川王蒨于南皖口置城，使东徐州刺史吴兴钱道戢守之。
侯安都军还，适至南皖，与临川王俱还朝。
甲寅，王至建康，入居中书省，安都与群臣定议，奉王嗣位，王谦让不敢当。
皇后以昌故，未肯下令，群臣犹豫不能决。
安都曰：今四方未定，何暇及远。
临川王有大功于天下，须共立之。
今日之事，后应者斩。
即按剑上殿，白皇后出玺，又手解蒨发，推就丧次，迁殡大行于太极西阶。
皇后乃下令，以蒨纂承大统。
是日，即皇帝位，大赦。
秋，七月，丙辰，尊皇后为皇太后。
辛酉，以侯瑱为太尉，侯安都为司空。
唯开府仪同三司元蛮、祠部郎中元文遥等数家获免。
蛮，继之子，常山王演之妃父；文遥，遵之五世孙也。
八月，甲申，葬武皇帝于万安陵，庙号高祖。
戊戌，齐封皇子绍义为广阳王；以尚书右仆射河间王孝琬为左仆射，都官尚书崔昂为右仆射。
周御正中大夫崔猷建议，以为：圣人沿革，因时制宜。
今天子称王，不足以威天下，请遵秦、汉旧制称皇帝，建年号。
己亥，周王始称皇帝，追遵文王曰文皇帝，改元武成。
癸卯，齐诏：民间或有父祖冒姓元氏，或假托携养者，不问世数远近，悉听改复本姓。
初，高祖追谥兄道谭为始兴昭烈王，以其次子顼袭封。
及世祖即位，顼在长安未还，上以本宗乏享，戊戌，诏徙封顼为安成王，皇子伯茂为始兴王。
初，周太祖平蜀，以其形胜之地，不欲使宿将居之，问诸子：谁可往者。
皆不对。
少子安成公宪请行，太祖以其幼，不许。
壬子，周人以宪为益州总管，时年十六，善于抚绥，留心政术，蜀人悦之。
九月，乙卯，以大将军天水公广为梁州总管。
广，导之子也。
辛酉，立皇子伯宗为太子。
己巳，齐主如晋阳。
辛未，周主封其弟辅成公邕为鲁公，安成公宪为齐公，纯为陈公，盛为越公，达为代公，通为冀公，逌为滕公。
乙亥，立太子母吴兴沈妃为皇后。
周少保怀宁庄公蔡祐卒。
尚书令开封王杨愔、领军大将军平秦王归彦、侍中广汉燕子献、黄门侍郎郑颐皆受遗诏辅政。
王琳闻高祖殂，乃以少府卿吴郡孙瑒为郢州刺史，总留任，奉梁永嘉王庄出屯濡须口，齐扬州道行台慕容俨帅众临江，为之声援。
齐以右丞相斛律金为左丞相，常山王演为太傅，长广王湛为太尉，段韶为司徒，平原王淹为司空，高阳王湜为尚书左仆射，河间王孝琬为司州牧，侍中燕子献为右仆射。
辛未，齐显祖之丧至邺。
十二月，戊戌，齐徙上党王绍仁为渔阳王，广阳王绍义为范阳王，长乐王绍广为陇西王。
南朝〕陈世祖文皇帝天嘉元年（庚辰公元560年）。
春，正月，癸丑朔，大赦，改元。
齐大赦，改元乾明。
辛酉，上祀南郊。
辛未，上祀北郊。
齐主自晋阳还至邺。
二月，乙未，高州刺史纪机自军所逃还宣城，据郡应王琳，泾令贺当迁讨平之。
王琳至栅口，侯瑱督诸军出屯芜湖，相持百馀日。
瑱进军虎槛洲，琳亦出船列于江西，隔洲而泊。
周人闻琳东下，遣都督荆、襄等五十二州诸军事、荆州刺史史宁将兵数万乘虚袭郢州，孙瑒婴城自守。
琳闻之，恐其众溃，乃帅舟师东下，去芜湖十里而泊，击柝闻于陈军。
齐仪同三司刘伯球将兵万馀人助琳水战，行台慕容恃德之子子会将铁骑二千，屯芜湖西岸，为之声势。
丙申，瑱令军中晨炊蓐食以待之。
时西南风急，琳自谓得天助，引兵直趣建康。
瑱等徐出芜湖蹑其后，西南风翻为瑱用。
琳掷火炬以烧陈船，皆反烧其船。
瑱发拍以击琳舰，又以牛皮冒蒙冲小船以触其舰，并熔铁洒之。
琳军大败，军士溺死者什二三，馀皆弃船登岸走，为陈军所杀殆尽。
齐步骑在西岸者，自相蹂践，并陷于芦荻泥淖中；骑皆弃马脱走，得免者什二三。
擒刘伯球、慕容子会，斩获万计，尽收梁、齐军资器械。
琳乘舴艋冒陈走，至湓城，欲收合离散，众无附者，乃与妻妾左右十馀人奔齐。
先是，琳使侍中袁泌、御史中丞刘仲威侍卫永嘉王庄；及败，左右皆散。
泌以轻舟送庄达于齐境，拜辞而还，遂来降；仲威奉庄奔齐。
泌，昂之子也。
樊猛及其兄毅帅部曲来降。
齐葬文宣皇帝于武宁陵，庙号高祖，后改曰显祖。
戊戌，诏：衣冠士族、将帅战兵陷在王琳党中者，皆赦之，随材铨叙。
己亥，齐以常山王演为太师、录尚书事，以长广王湛为大司马、并省录尚书事，以尚书左仆射平秦王归彦为司空，赵郡王叡为尚书左仆射。
诏：诸元良口配没入官及赐人者并纵遣。
乙巳，以太尉侯瑱都督湘、巴等五州诸军事，镇湓城。
杨愔等以演与长广王湛位地亲逼，恐不利于嗣主，心忌之。
或谓演曰：鸷鸟离巢，必有探卵之患。
今日王何宜屡出。
中山太守阳休之诣演，演不见。
休之谓王友王晞曰：昔周公朝读百篇书，夕见七十士，犹恐不足。
录王何所嫌疑，乃尔拒绝宾客。
先是，显祖之世，群臣人不自保。
及济南王立，演谓王晞曰：一人垂拱，吾曹亦保优闲。
因言：朝廷宽仁，真守文良主。
晞曰：先帝时，东宫委一胡人傅之。
今春秋尚富，骤览万机，殿下宜朝夕先后，亲承音旨。
而使他姓出纳诏命，大权必有所归，殿下虽欲守籓，其可得邪。
借令得遂冲退，自审家祚得保灵长乎。
演默然久之，曰：何以处我。
晞曰：周公抱成王摄政七年，然后复子明辟，惟殿下虑之。
演曰：我何敢自比周公。
晞曰：殿下今日地望，欲不为周公，得邪。
演不应。
显祖常使胡人康虎儿保护太子，故晞言及之。
齐主将发晋阳，时议谓常山王必当留守根本之地；执政欲使常山王从帝之邺，留长广王镇晋阳；既而又疑之，乃敕二王俱从至邺。
外朝闻之，莫不骇愕。
又敕以王晞为并州长史。
演既行，晞出郊送之。
演恐有觇察，命晞还城，执晞手曰：努力自慎。
因跃马而出。
领军大将军可朱浑天和，道元之子也，尚帝姑东平公主，每曰：若不诛二王，少主无自安之理。
燕子献谋处太皇太后于北宫，使归政皇太后。
又自天保八年已来，爵赏多滥，杨愔欲加澄汰，乃先自表解开府及开封王，诸叨窃恩荣者皆从黜免。
由是嬖宠失职之徒，尽归心二叔。
平秦王归彦初与杨、燕同心，既而中变，尽以疏忌之迹告二王。
长广王湛，旦伏家僮数十人于录尚书后室，仍与席上勋贵贺拔仁、斛律金等数人相知约曰：行酒至愔等，我各劝双杯，彼必致辞。
二王与平秦王归彦、贺拔仁、斛律金拥愔等唐突入云龙门，见都督叱利骚，招之，不进，使骑杀之。
开府仪同三司成休宁抽刃呵演，演使归彦谕之，休宁厉声不从。
归彦久为领军，素为军士所服，皆弛仗，休宁方叹息而罢。
演入，至昭阳殿，湛及归彦在硃华门外。
帝与太皇太后并出，太皇太后坐殿上，皇太后及帝侧立。
演以砖叩头，进言曰：臣与陛下骨肉至亲，杨遵彦等欲独擅朝权，威福自己，自王公已下皆重足屏气；共相脣齿，以成乱阶，若不早图，必为宗社之害。
臣与湛为国事重，贺拔仁、斛律金惜献武皇帝之业，共执遵彦等入宫，未敢刑戮。
专辄之罪，诚当万死。
太皇太后因问：杨郎何在。
贺拔仁曰：一眼已出。
太皇太后怆然曰：杨郎何所能为，留使岂不佳邪。
乃让帝曰：此等怀逆，欲杀我二子，次将及我，尔何为纵之。
帝犹不能言。
太皇太后怒且悲，曰：岂可使我母子受汉老妪斟酌。
太后拜谢。
太皇太后又为太后誓言：演无异志，但欲去逼而已。
演叩头不止。
太后谓帝：何不安慰尔叔。
帝乃曰：天子亦不敢为叔惜，况此汉辈。
但匄儿命，儿自下殿去，此属任叔父处分。
遂皆斩之。
长广王湛以郑颐昔尝谗己，先拔其舌，截其手而杀之。
演令平秦王归彦引侍卫之士向华林园，以京畿军士入守门阁，斩娥永乐于园。
太皇太后临愔丧，哭曰：杨郎忠而获罪。
以御金为之一眼，亲内之，曰：以表我意。
演亦悔杀之。
于是下诏罪状愔等，且曰：罪止一身，家属不问。
顷之，复簿录五家；王晞固谏，乃各没一房，孩幼尽死，兄弟皆除名。
以中书令赵彦深代杨愔总机务。
鸿胪少卿阳休之私谓人曰：将涉千里，杀骐驎而策蹇驴，可悲之甚也。
戊申，演为大丞相、都督中外诸军、录尚书事，湛为太傅、京畿大都督，段韶为大将军，平阳王淹为太尉，平秦王归彦为司徒，彭城王浟为尚书令。
江陵之陷也，长城世子昌及中书侍郎顼皆没于长安。
高祖即位，屡请之于周，周人许而不遣。
高祖殂，周人乃遣昌还，以王琳之难，居于安陆。
琳败，昌发安陆，将济江，致书于上，辞甚不逊。
上不怿，召侯安都从容谓曰：太子将至，须别求一籓为归老之地。
安都曰：自古岂有被代天子。
臣愚，不敢奉诏。
因请自迎昌。
于是群臣上表，请加昌爵命。
庚戌，以昌为骠骑将军、湘州牧，封衡阳王。
齐大丞相演如晋阳，既至，谓王晞曰：不用卿言，几至倾覆。
今君侧虽清，终当何以处我。
晞曰：殿下往时位地，犹可以名教出处；今日事势，遂关天时，非复人理所及。
演奏赵郡王叡为左长史，王晞为司马。
三月，甲寅，诏：军国之政，皆申晋阳，禀大丞相规算。
周军初至，郢州助防张世贵举外城以应之，所失军民三千馀口。
周人起土山、长梯，昼夜攻之，因风纵火，烧其内城南面五十馀楼。
王琳之东下也，帝征南川兵，江州刺史周迪、高州刺史黄法𣰰帅舟师钭赴之。
齐军先守鲁山，戊午，弃城走，诏南豫州刺史程灵洗守之。
壬申，齐封世宗之子孝珩为广宁王，长恭为兰陵王。
初，高祖遣荥阳毛喜从安成王顼诣江陵，梁世祖以喜为侍郎，没于长安，与昌俱还，因进和亲之策。
上乃使侍中周弘正通好于周。
夏，四月，丁亥，立皇子伯信为衡阳王，奉献王祀。
周世宗明敏有识量，晋公护惮之，使膳部中大夫李安置毒于糖䭔而进之。
五月，壬子，齐以开府仪同三司刘洪徽为尚书右仆射。
侯安都父文捍为始兴内史，卒官。
六月，壬辰，诏葬梁元帝于江宁，车旗礼章，悉用梁典。
齐人收永安、上党二王遣骨，葬之。
敕上党王妃李氏还第。
秋，七月，丙辰，封皇子伯山为鄱阳王。
齐丞相演以王晞儒缓，恐不允武将之意，每夜载入，昼则不与语。
尝进晞密室，谓曰：比王侯诸贵，每见敦迫，言我违天不祥，恐当或有变起。
吾欲以法绳之，何如。
晞曰：朝廷比者疏远亲戚，殿下仓猝所行，非复人臣之事。
芒刺在背，上下相疑，何由可久。
殿下虽欲谦退，粃糠神器，实恐违上玄之意，坠先帝之基。
演曰：卿何敢发此言，须致卿于法。
晞曰：天时人事，皆无异谋，是以敢冒犯斧钺，抑亦神明所赞耳。
演曰：拯难匡时，方俟圣哲，吾何敢私议。
幸勿多言。
丞相从事中郎陆杳将出使，握晞手，使之劝进。
晞以杳言告演，演曰：若内外咸有此意，赵彦深朝夕左右，何故初无一言。
晞乃以事隙密问彦深，彦深曰：我比亦惊此声论，每欲陈闻，则口噤心悸。
弟既发端，吾亦当昧死一披肝胆。
因共劝演。
演遂言于太皇太后。
赵道德曰：相王不效周公辅成王，而欲骨肉相夺，不畏后世谓之篡邪。
太皇太后曰：道德之言是也。
未几，演又启云：天下人心未定，恐奄忽变生，须早定名位。
太皇太后乃从之。
肃宗即皇帝位于晋阳，大赦，改元皇建。
太皇太后还称皇太后；皇太后称文宣皇后，宫曰昭信。
乙酉，诏绍封功臣，礼赐耆老，延访直言，褒赏死事，追赠名德。
库狄显安侍坐，帝曰：显安，我姑之子；今序家人之礼，除君臣之敬，可言我之不逮。
显安曰：陛下多妄言。
性至孝，太后不豫，帝行不能正履，容色贬悴，衣不解带，殆将四旬。
太后疾小增，即寝伏閤外，食饮药物，皆手亲之。
太后尝心痛不自堪，帝立侍帷前，以爪掐掌代痛，血流出袖。
友爱诸弟，无君臣之隔。
戊子，以长广王湛为右丞相，平阳王淹为太傅，彭城王浟为大司马。
周军司马贺若敦，帅众一万，奄至武陵；武州刺史吴明彻不能拒，引军还巴陵。
江陵之陷也，巴、湘之地尽入于周，周使梁人守之。
太尉侯瑱等将兵逼湘州。
贺若敦将步骑救之，乘胜深入，军于湘川。
九月，乙卯，周将独孤盛将水军与敦俱进。
辛酉，遣仪同三司徐度将兵会侯瑱于巴丘。
十一月，辛亥，齐主立妃元氏为皇后，世子百年为太子。
百年时才五岁。
齐主征前开府长史卢叔虎为中庶子。
十二月，乙未，诏：自今孟春讫于夏首，大辟事已款者，宜且申停。
己亥，周巴陵城主尉迟宪降，遣巴州刺史侯安鼎守之。
庚子，独孤盛将馀众自杨叶洲潜遁。
丙午，齐主还晋阳。
晞曰：应死，但恨死不得其地耳。
帝欲以晞为侍郎，苦辞不受。
或劝晞勿自疏，晞曰：我少年以来，阅要人多矣。
得志少时，鲜不颠覆。
且吾性实疏缓，不堪时务，人主恩私，何由可保。
万一披猖，求退无地。
非不好作要官，但思之烂熟耳。
初，齐显祖之末，谷籴踊贵。
济南王即位，尚书左丞苏珍芝建议修石鳖等屯，自是淮南军防足食。
肃宗即位，平州刺史嵇晔建议，开督亢陂，置屯田，岁收稻粟数十万石，北境周赡。
又于河内置怀义等屯，以给河南之费。
自是稍止转输之劳。
南朝〕陈世祖文皇帝天嘉二年（辛巳公元561年）。
春，正月，戊申，周改元保定。
以大冢宰护为都督中外诸军事；令五府总于天官，事无巨细，皆先断后闻。
庚戌，大赦。
周主祀圜丘。
齐主使王琳出合肥，召募伧楚，更图进取。
合州刺史裴景徽，琳兄珉之婿也，请以私属为乡导。
齐主使琳与行台左丞卢潜将兵赴之，琳沉吟不决。
景徽恐事泄，挺身奔齐。
齐主以琳为骠骑大将军、开府仪同三司、扬州刺史，镇寿阳。
己巳，周主享太庙，班太祖所述六官之法。
辛未，周湘州城主殷亮降，湘州平。
侯瑱与贺若敦相持日久，瑱不能制，乃借船送敦等渡江。
敦虑其诈，不许，报云：湘州我地，为尔侵逼；必须我归，可去我百里之外。
瑱留船江岸，引兵去之。
敦乃自拔北归，军士病死者什五六。
武陵、天门、南平、义阳、河东、宜都郡悉平。
晋公护以敦失地无功，除名为民。
二月，甲午，周主朝日于东郊。
周人以小司徒韦孝宽尝立勋于玉壁，乃置勋州于玉壁，以孝宽为刺史。
孝宽欲筑城于险要以制之，乃发河西役徒十万，甲士百人，遣开府仪同三司姚岳监筑之。
三月，乙卯，太尉零陵壮肃公侯瑱卒。
丙寅，周改八丁兵为十二丁兵，率岁一月而役。
夏，四月，丙子朔，日有食之。
周以少傅尉迟纲为大司空。
丙午，周封愍帝子康为纪国公，皇子赟为鲁国公。
赟，李后之子也。
六月，乙酉，周主使御正殷不害来聘。
秋，七月，周更铸钱，文曰布泉”，一当五，与五铢并行。
帝在晋阳，湛居守于邺。
先是，济南闵悼王常在邺，望气者以邺中有天子气。
平秦王归彦恐济南王复立，为己不利，劝帝除之。
帝乃使归彦至邺，征济南王如晋阳。
元海曰：皇太后万福，至尊孝友异常，殿下不须异虑。
元海曰：有三策，恐不堪用耳。
请殿下如梁孝王故事，从数骑入晋阳，先见太后求哀，后见主上，请去兵权，以死为限，不干朝政，必保泰山之安。
湛乃奉诏，令数百骑送济南王至晋阳。
九月，帝使人鸩之，济南王不从，乃扼杀之。
帝寻亦悔之。
冬，十月，甲戌朔，日有食之。
丙子，齐以彭城王浟为太保，长乐王尉粲为太尉。
齐肃宗出畋，有兔惊马，坠地绝肋。
娄太后视疾，问济南所在者三，齐主不对。
太后怒曰：杀之邪。
不用吾言，死其宜矣。
遂去，不顾。
十一月，甲辰，诏以嗣子冲眇，可遣尚书右仆射赵郡王叡谕旨，征长广王湛统兹大宝。
又与湛书曰：百年无罪，汝可以乐处置之，勿效前人也。
是日，殂于晋阳宫。
临终，言恨不见太后山陵。
颜之推论曰：孝昭天性至孝，而不知忌讳，乃至于此，良由不学之所为也。
赵郡王叡先使黄门侍郎王松年驰至邺，宣肃宗遗命。
湛犹疑其诈，使所亲先诣殡所，发而视之。
使者复命，湛喜，驰赴晋阳，使河南王孝瑜先入宫，改易禁卫。
癸丑，世祖即皇帝位于南宫，大赦，改元太宁。
周人许归安成王顼，使司会上士京兆杜杲来聘。
上悦，即遣使报之，并赂以黔中地及鲁山郡。
齐以彭城王浟为太师、录尚书事，平秦王归彦为太傅，尉粲为太保，平阳王淹为太宰，博陵王济为太尉，段韶为大司马，丰州刺史娄叡为司空，赵郡王叡为尚书令，任城王湝为尚书左仆射，并州刺史斛律光为右仆射。
娄叡，韶之兄子也。
立太子百年为乐陵王。
初，高祖以帝女丰安公主妻留异之子贞臣，征异为南徐州刺史，异迁延不就。
帝即位，复以异为缙州刺史，领东阳太守。
琳败，上遣左卫将军沈恪代异，实以兵袭之。
南朝〕陈世祖文皇帝天嘉三年（壬午公元562年）。
春，正月，乙亥，齐主至邺。
辛巳，祀南郊。
壬午，享太庙。
丙戌，立妃胡氏为皇后，子纬为皇太子。
后，魏兖州刺史安定胡延之之女也。
戊子，齐大赦。
己亥，以冯翊王润为尚书左仆射。
周凉景公贺兰祥卒。
壬寅，周人凿河渠于蒲州，龙首渠于同州。
丁未，周以安成王顼为柱国大将军，遣杜杲送之南归。
闰月，丁未，齐以太宰、平阳王淹为青州刺史，太傅、平秦王归彦为太宰、冀州刺史。
归彦为肃宗所厚，恃势骄盈，陵侮贵戚。
世祖即位，侍中、开府仪同三司高元海、御史中丞毕义云、黄门郎高乾和数言其短，且云：归彦威权震主，必为祸乱。
帝亦寻其反覆之迹，渐忌之。
伺归彦还家，召魏收于帝前作诏草，除归彦冀州，使乾和缮写。
昼日，仍敕门司不听归彦辄入宫。
时归彦纵酒为乐，经宿不知。
至明，欲参，至门知之，大惊而退。
及通名谢，敕令早发，别赐钱帛等物甚厚，又敕督将悉送至清阳宫。
拜辞而退，莫敢与语，唯赵郡王叡与之久语，时无闻者。
帝之为长广王也，清都和士开发善握槊、弹琵琶有宠，辟为开府行参军，及即位，累迁给事黄门侍郎。
高元海、毕义云、高乾和皆疾之，将言其事。
士开乃奏元海等交结朋党，欲擅威福。
乾和由是被疏。
义云纳赂于士开，得为兗州刺史。
帝征江州刺史周迪出镇湓城，又征其子入朝。
迪趑且顾望，并不至。
其馀南江酋帅，私署令长，多不受召，朝廷未暇致讨，但羁縻之。
豫章太守周敷独先入朝，进号安西将军，给鼓吹一部，赐又女妓、金帛，令还豫章。
迪以敷素出己下，深不平之，乃阴与留异相结，遣其弟方兴将兵袭敷；敷与战，破之。
又遣其兄子伏甲船中，诈为贾人，欲袭湓城。
未发，事觉，寻阳太守监江州事晋陵华皎遣兵逆击之，尽获其船仗。
上以闽州刺史陈宝应之父为光禄大夫，子女皆受封爵，命宗正编入属籍。
而宝应以留异女为妻，阴与异合。
虞荔弟寄，流寓闽中，荔思之成疾，上为荔征之，宝应留不遣。
寄尝从容讽以逆顺，宝应辄引它语以乱之。
宝应尝使人读《汉书》，卧而听之，至蒯通说韩信曰：相君之背，贵不可言。
蹶然起坐，曰：可谓智士。
寄曰：通一说杀三士，何足称智。
岂若班彪《王命》，识所归乎。
寄知宝应不可谏，恐祸及己，乃著居士服，居东山寺，阳称足疾。
宝应使人烧其屋，寄安卧不动。
亲近将扶之出，寄曰：吾命有所悬，避将安往。
纵火者自救之。
乙卯，齐以任城王湝为司徒。
齐扬州剌史行台王琳数欲南侵，尚书卢潜以为时事未可。
后梁主安于俭素，不好酒色，虽多猜忌，而抚将士有恩。
以封疆褊隘，邑居残毁，干戈日用，郁郁不得志，疽发背而殂；葬平陵，谥曰宣皇帝，庙号中宗。
太子岿即皇帝位，改元天保；尊龚太后为太皇太后，王后曰皇太后，母曹贵嫔为皇太妃。
三月，丙子，安成王顼至建康，诏以为中书监、中卫将军。
上谓杜杲曰：家弟今蒙礼遣，实周朝之惠；然鲁山不返，亦恐未能及此。
杲对曰：安成，长安—布衣耳，而陈之介弟也，其价岂止一城而已哉。
本朝敦睦九族，恕己及物，上遵太祖遣旨，下思继好之义，是以遣之南归。
今乃云以导常之土易骨肉之亲，非使臣之所敢闻也。
上甚惭，曰：前言戏之耳。
待杲之礼有加焉。
顼妃柳氏及子叔宝犹在穰城，上复遣毛喜如周请之，周人皆归之。
丁丑，以安右将军吴明彻为江州刺史，督高州刺史黄法𣰰、豫章太守周敷共讨周迪。
甲申，大赦。
异党向文政据新安，上以贞毅将军程文季为新安太守，帅精甲三百径往攻之。
文政战败，遂降。
文季，灵洗之子也。
夏，四月，辛丑，齐武明娄太后殂。
齐主不改服，绯袍如故。
未几，登三台，置酒作乐，宫女进白袍，帝投诸台下。
散骑常侍和士开请止乐，帝怒，挝之。
乙巳，帝遣使来聘。
齐青州上言河水清，齐主遣使祭之，改元河清。
先是，周之群臣受封爵者皆未给租赋。
癸亥，始诏柱国等贵臣邑户，听寄食佗县。
五月，庚午，周大赦。
己丑，齐以右仆射斛律光为尚书令。
壬辰，周以柱国杨忠为大司空。
六月，巳亥，以柱国蜀国公尉迟迥为大司马。
齐平秦王归彦至冀州，内不自安，欲待齐主如晋阳，乘虚入邺。
其郎中令吕思礼告之。
诏大司马段韶、司空娄叡讨之。
长史宇文仲鸾等不从，皆杀之。
归彦自称大丞相，有众四万。
齐主知归彦前谮清河王岳，以归彦家良贱百口赐岳家，赠岳太师。
丁酉，以段韶为太傅，娄叡为司徒，平阳王淹为太宰，斛律光为司空，赵郡王叡为尚书令，河间王孝琬为左仆射。
癸亥，齐主如晋阳。
上遣使聘齐。
九月，戊辰朔，日有食之。
以侍中、都官尚书到仲举为尚书右仆射、丹杨尹。
仲举，溉之弟子也。
吴明彻至临川，攻周迪，不能克。
丁亥，诏安成王顼代之。
十一月，丁卯，周以赵国公招为益州总管。
丁丑，齐遣兼散骑常侍封孝琰来聘。
十二月，丙辰，齐主还邺。
齐主逼通昭信李后，曰：若不从我，我杀尔儿。
后惧，从之。
既而有娠。
太原王绍德至阁，不得见，愠曰：儿岂不知邪。
姊腹大，故不见儿。
后大惭，由是生女不举。
帝横刀诟曰：杀我女，我何得不杀尔儿。
对后以刀环筑杀绍德。
后大哭，帝愈怒，裸后，乱挝之。
后号天不已，帝命盛以绢囊，流血淋漉，投诸渠水。
良久乃苏，犊车载送妙胜寺为尼。
南朝〕陈世祖文皇帝天嘉四年（癸未公元563年）。
汉孝景皇帝前三年（丁亥公元前154年）。
冬，十月，梁王来朝。
春，正月，乙巳，赦。
长星出西方。
洛阳东宫灾。
初，孝文时，吴太子入见，得侍皇太子饮、博。
吴太子博争道，不恭；皇太子引博局提吴太子，杀之。
遣其丧归葬，至吴，吴王愠曰：天下同宗，死长安即葬长安，何必来葬为。
复遣丧之长安葬。
吴王由此稍失藩臣之礼，称疾不朝。
京师知其以子故，系治、验问吴使者；吴王恐，始有反谋。
后使人为秋请，文帝复问之，使者对曰：王实不病；汉系治使者数辈，吴王恐，以故遂称病。
夫察见渊中鱼不祥’，唯上弃前过，与之更始。
于是文帝乃赦吴使者，归之，而赐吴王几杖，老，不朝。
吴得释其罪，谋亦益解。
然其居国，以铜、盐故，百姓无赋；卒践更，辄予平贾；岁时存问茂材，赏赐闾里；他郡国吏欲来捕亡人者，公共禁弗予。
如此者四十馀年。
晁错数上书言吴过，可削；文帝宽，不忍罚，以此吴日益横。
及帝即位，错说上曰：昔高帝初定天下，昆弟少，诸子弱，大封同姓，齐七十馀城，楚四十馀城，吴五十馀城；封三庶孽，分天下半。
今吴王前有太子之郤，诈称病不朝，于古法当诛。
文帝弗忍，因赐几杖，德至厚，当改过自新，反益骄溢，即山铸钱，煮海水为盐，诱天下亡人谋作乱。
上令公卿、列侯、宗室杂议，莫敢难；独窦婴争之，由此与错有郤。
及楚王戊来朝，错因言：戊往年为薄太后服，私奸服舍，请诛之。
诏赦，削东海郡。
及前年，赵王有罪，削其常山郡；胶西王卬以卖爵事有奸，削其六县。
初，楚元王好书，与鲁申公、穆生、白生俱受《诗》于浮丘伯；及王楚，以三人为中大夫。
穆生曰：《易》称：知几其神乎。
及削吴会稽、豫章郡书至，吴王遂先起兵，诛汉吏二千石以下；胶西、胶东、菑川、济南、楚、赵亦皆反。
楚相张尚、太傅赵夷吾谏王戊，戊杀尚、夷吾。
赵相建德、内史王悍谏王遂，遂烧杀建德、悍。
齐王后悔，背约城守。
济北王城坏未完，其郎中令劫守，王不得发兵。
胶西王、胶东王为渠率，与菑川、济南共攻齐，围临菑。
赵王遂发兵住其西界，欲待吴、楚俱进，北使匈奴与连兵。
吴王悉其士卒，下令国中曰：寡人年六十二，身自将；少子年十四，亦为士卒先。
诸年上与寡人同，下与少子等，皆发。
凡二十馀万人。
南使闽、东越，闽、东越亦发兵从。
吴王起兵于广陵，西涉淮，因并楚兵，发使遗诸侯书，罪状晁错，欲合兵诛之。
吴、楚共攻梁，破棘壁，杀数万人；乘胜而前，锐甚。
梁孝王遣将军击之，又败梁两军，士卒皆还走。
梁王城守睢阳。
初，文帝且崩，戒太子曰：即有缓急，周亚夫真可任将兵。
及七国反书闻，上乃拜中尉周亚夫为太尉，将三十六将军往击吴、楚，遣曲周侯郦寄击赵，将军栾布击齐；复召窦婴，拜为大将军，使屯荥阳监齐、赵兵。
上与错议出军事，错欲令上自将兵而身居守；又言：徐、僮之旁吴所未下者，可以予吴。
错素与吴相袁盎不善，错所居坐，盎辄避；盎所居坐，错亦避；两人未尝同堂语。
及错为御史大夫，使吏按盎受吴王财物，抵罪；诏赦以为庶人。
吴、楚反，错谓丞、史曰：袁盎多受吴王金钱，专为蔽匿，言不反；今果反，欲请治盎，宜知其计谋。
丞、史曰：事未发，治之有绝；今兵西向，治之何益。
且盎不宜有谋。
错犹与未决。
人有告盎，盎恐，夜见窦婴，为言吴所以反，愿至前，口对状。
婴入言，上乃召盎。
盎入见，上方与错调兵食。
上问盎：今吴、楚反，于公意何如。
对曰：不足忧也。
上曰：吴王即山铸钱，煮海为盐，诱天下豪杰；白头举事、此其计不百全，岂发乎。
何以言其无能为也。
对曰：吴铜盐之利则有之，安得豪杰而诱之。
诚令吴得豪杰，亦且辅而为谊，不反矣。
吴所诱皆亡赖子弟、亡命、铸钱奸人，故相诱以乱”错曰：盎策之善。
上曰：计安出。
盎对曰：愿屏左右。
上屏人，独错在。
盎曰：臣所言，人臣不得知。
乃屏错。
错趋避东厢，甚恨。
上卒问盎，对曰：吴、楚相遗书，言高皇帝王子弟各有分地，今贼臣晁错擅適诸侯，削夺之地，以故反，欲西共诛错，复故地而罢。
方今计独有斩错，发使赦吴、楚七国，复其故地，则兵可毋血刃而俱罢。
于是上默然良久，曰：顾诚何如。
吾不爱一人以谢天下。
盎曰：愚计出此，唯上孰计之。
乃拜盎为太常，密装治行。
后十馀日，上令丞相青、中尉嘉、廷尉欧劾奏错：不称主上德信，欲疏群臣、百姓，又欲以城邑予吴，无臣子礼，大逆无道。
错当要斩，父母、妻子、同产无少长皆弃市。
制曰：可。
错殊不知。
壬子，上使中尉召错，绐载行市，错衣朝衣斩东市。
上乃使袁盎与吴王弟子宗正德侯通使吴。
谒者仆射邓公为校尉，上书言军事，见上，上问曰：道军所来，闻晁错死，吴、楚罢不。
邓公曰：吴为反数十岁矣；发怒削地，以诛错为名，其意不在错也。
且臣恐天下之士拑口不敢复言矣。
上曰：何哉。
邓公曰：夫晁错患诸侯强大不可制，故请削之以尊京师，万世之利也。
计画始行，卒受大戮。
内杜忠臣之口，外为诸侯报仇，臣窃为陛下不取也。
于是帝喟然长息曰：公言善，吾亦恨之。
袁盎、刘通至吴，吴、楚兵已攻梁壁矣。
宗正以亲故，先入见，谕吴王，令拜受诏。
吴王闻袁盎来，知其欲说，笑而应曰：我已为东帝，尚谁拜。
不肯见盎，而留军中，欲劫使将；盎不肯，使人围守，且杀之。
盎得间，脱亡归报。
太尉引兵东北走昌邑。
吴王之初发也，吴臣田禄伯为大将军。
田禄伯曰：兵屯聚而西，无它奇道，难以立功。
臣愿得五万人，别循江、淮而上，收淮南、长沙，入武关，与大王会，此亦一奇也。
吴王太子谏曰：王以反为名，此兵难以借人，人亦且反王，奈何。
且擅兵而别，多它利害，徒自损耳。
吴王即不许田禄伯。
兵未度淮，诸宾客皆得为将、校尉、候、司马，独周丘不用。
壬午晦，日有食之。
吴王之弃军亡也，军遂溃，往往稍降太尉条侯及梁军。
吴王渡淮，走丹徒，保东越，兵可万馀人，收聚亡卒。
汉使人以利啖东越，东越即绐吴王出劳军，使人鏦杀吴王，盛其头，驰传以闻。
吴太子驹亡走闽越。
吴、楚反，凡三月，皆破灭，于是诸将乃以太尉谋为是；然梁王由此与太尉有隙。
路中大夫至，三国兵围临菑数重，无从入。
胶西、胶东、菑川王各引兵归国。
胶西王徒跣、席藁、饮水谢太后。
王太子德曰：汉兵还，臣观之，已罢，可袭，愿收王馀兵击之。
不胜而逃入海，未晚也。
王曰：吾士卒皆已坏，不可用。
弓高侯韩颓当遗胶西王书曰：奉诏诛不义，降者赦除其罪，复故；不降者灭之。
王何处。
须以从事。
王肉袒叩头，诣汉军壁谒曰：臣卬奉法不谨，惊骇百姓，乃苦将军远道至于穷国，敢请菹醢之罪。
弓高侯执金鼓见之曰：王苦军事，愿闻王发兵状。
王顿首膝行，对曰：今者晁错天子用事臣，变更高皇帝法令，侵夺诸侯地。
卬等以为不义，恐其败乱天下，七国发兵且诛错。
今闻错已诛，卬等谨已罢兵归。
将军曰：王苟以错为不善，何不以闻。
及未有诏、虎符，擅发兵击义国。
以此观之，意非徒欲诛错也。
乃出诏书，为王读之，曰：王其自图。
王曰：如卬等死有馀罪。
遂自杀，太后、太子皆死。
胶东王、菑川王、济南王皆伏诛。
匈奴闻吴、楚败，亦不肯入边。
帝以齐首善，以迫劫有谋，非其罪也，召立齐孝王太子寿，是为懿王。
济北王亦欲自杀，幸全其妻子。
齐人公孙玃谓济北王曰：臣请试为大王明说梁王，通意天子；说而不用，死未晚也。
公孙玃遂见梁王曰：夫济北之地，东接强齐，南牵吴、越，北胁燕、赵。
河间王太傅卫绾击吴、楚有功，拜为中尉。
绾以中郎将事文帝，醇谨无它。
上为太子时，召文帝左右饮，而绾称病不行。
文帝且崩，属上曰：绾长者，善遇之。
故上亦宠任焉。
夏，六月，乙亥，诏：吏民为吴王濞等所诖误当坐及逋逃亡军者，皆赦之。
帝欲以吴王弟德哀侯广之子续吴，以楚元王子礼续楚。
窦太后曰：吴王，老人也，宜为宗室顺善；今乃首率七国纷乱天下，奈何续其后。
不许吴，许立楚后。
乙亥，徙淮阳王馀为鲁王；南王非为江都王，王故吴地；立宗正礼为楚王；立皇子端为胶西王，胜为中山王。
汉孝景皇帝前四年（戊子公元前153年）。
春，复置关，用传出入。
夏，四月，己巳，立子荣为皇太子，彻为胶东王。
六月，赦天下。
秋，七月，临江王阏薨。
冬，十月，戊戌晦，日有食之。
初，吴、楚七国反，吴使者至淮南，淮南王欲发兵应之。
其相曰：王必欲应吴，臣愿为将。
王乃属之。
相已将兵，因城守，不听王而为汉，汉亦使曲城侯将兵救淮南，以故得完。
吴使者至庐江，庐江王不应，而往来使越。
至衡山，衡山王坚守无二心。
及吴、楚已破，衡山王入朝。
上以为贞信，劳苦之，曰：南方卑湿。
徙王王于济北以褒之。
庐江王以边越，数使使相交，徙为衡山王，王江北。
汉孝景皇帝前五年（己丑公元前152年）。
春，正月，作阳陵邑。
夏，募民徙阳陵，赐钱二十万。
遣公主嫁匈奴单于。
徙广川王彭祖为赵王。
济北贞王勃薨。
汉孝景皇帝前六年（庚寅公元前151年）。
冬，十二月，雷，霖雨。
初，上为太子，薄太后以薄氏女为妃；及即位，为皇后，无宠。
秋，九月，皇后薄氏废。
楚文王礼薨。
初，燕王臧荼有孙女曰臧儿，嫁为槐里王仲妻，生男信与两女而仲死；更嫁长陵田氏，生男蚡、胜。
文帝时，臧儿长女为金王孙妇，生女俗。
臧儿卜筮之，曰：两女皆当贵。
臧儿乃夺金氏妇，金氏怒，不肯予决；内之太子宫，生男彻。
彻方在身时，王夫人梦日入其怀。
及帝即位，长男荣为太子。
其母栗姬，齐人也。
长公主嫖欲以女嫁太子，栗姬以后宫诸美人皆因长公主见帝，故怒而不许；长公主欲与王夫人男彻，王夫人许之。
由是长公主日谗栗姬而誉王夫人男之美。
帝亦自贤之，又有曩者所梦日符，计未有所定。
王夫人知帝嗛栗姬，因怒未解，阴使人趣大行请立栗姬为皇后。
帝怒曰：是而所宜言邪。
遂按诛大行。
汉孝景皇帝前七年（辛卯公元前150年）。
冬，十一月，己酉，废太子荣为临江王。
太子太傅窦婴力争不能得，乃谢病免。
栗姬恚恨而死。
庚寅晦，日有食之。
二月，丞相陶青免。
乙巳，太尉周亚夫为丞相。
罢太尉官。
夏，四月，乙巳，立皇后王氏。
丁巳，立胶东王彻为皇太子。
是岁，以太仆刘舍为御史大夫，济南太守郅都为中尉。
始，都为中郎将，敢直谏。
汉孝景皇帝中元年（壬辰公元前149年）。
夏，四月，乙巳，赦天下。
汉孝景皇帝中二年（癸已公元前148年）。
春，二月，匈奴入燕。
夏，四月，有星孛于西北。
立皇子越为广川王，寄为胶东王。
秋，九月，甲戌晦，日有食之。
梁王由此怨袁盎及议臣，乃与羊胜、公孙诡谋，阴使人刺杀袁盎及他议臣十馀人。
梁王恐，使邹阳入长安，见皇后兄王信说曰：长君弟得幸于上，后宫莫及；而长君行迹多不循道理者。
是时，太后忧梁事不食，日夜泣不止，帝亦患之。
汉孝景皇帝中三年（甲午公元前147年）。
冬，十一月，罢诸侯御史大夫官。
夏，四月，地震。
旱，禁酤酒。
三月，丁巳，立皇子乘为清河王。
秋，九月，蝗。
有星孛于西北。
戊戌晦，日有食之。
而梁孝王每朝，常与太后言条侯之短。
窦太后曰：皇后兄王信可侯也。
汉孝景皇帝中四年(乙未公元前146年）。
夏，蝗。
冬，十月，戊午，日有食之。
汉孝景皇帝中五年（丙申公元前145年）。
夏，立皇子舜为常山王。
六月，丁巳，赦天下。
大水。
秋，八月，己酉，未央宫东阙灾。
九月，诏：诸狱疑，若虽文致于法，而于人心不厌者，辄谳之。
地震。
汉孝景皇帝中六年（丁酉公元前144年）。
冬，十月，梁王来朝，上疏欲留；上弗许。
王归国，意忽忽不乐。
十二月，改诸廷尉、将作等官名。
春，二月，乙卯，上行幸雍，郊五畤。
三月，雨雪。
夏，四月，梁孝王薨。
窦太后闻之，哭极哀，不食，曰：帝果杀吾子。
帝哀惧，不知所为；与长公主计之，乃分梁为五国，尽立孝王男五人为王：买为梁王，明为济川王，彭离为济东王，定为山阳王，不识为济阴王；女五人皆食汤沐邑。
奏之太后，太后乃说，为帝加一餐。
孝王未死时，财以巨万计，及死，藏府馀黄金尚四十馀万斤。
他物称是。
上既减笞法，笞者犹不全；乃更减笞三百曰二百，笞二百曰一百。
又定棰令：棰长五尺，其本大一寸，竹也；末薄半寸，皆平其节。
当笞得笞臀；毕一罪，乃更人。
自是笞者得全。
然死刑既重而生刑又轻，民易犯之。
自郅都之死，长安左右宗室多暴犯法。
上乃召济南都尉南阳宁成为中尉。
城阳共王喜薨。
汉孝景皇帝后元年（戊戌公元前143年）。
人有智愚，官有上下。
三月，赦天下。
夏，大酺五日，民得酤酒。
五月，丙戌，地震。
秋，七月，丙午，丞相舍免。
乙巳晦，日有食之。
八月，壬辰，以御史大夫卫绾为丞相，卫尉南阳直不疑为御史大夫。
以此称为长者，稍迁至中大夫。
帝居禁中，召周亚夫赐食，独置大胾，无切肉，又不置箸。
亚夫心不平，顾谓尚席取箸。
上视而笑曰：此非不足君所乎。
亚夫免冠谢上，上曰：起。
亚夫因趋出。
上目送之曰：此鞅鞅，非少主臣也。
是岁，济阴哀王不识薨。
汉孝景皇帝后二年（己亥，前142）。
春，正月，地一日三动。
三月，匈奴入雁门，太守冯敬与战，死。
发车骑、材官屯雁门。
春，以岁不登，禁内郡食马粟；没入之。
五月，诏赀算四得官。
秋，大旱。
汉孝景皇帝后三年（庚子公元前141年）。
冬，十月，日月皆食，赤五日。
春，正月，诏曰：农，天下之本也。
黄金、珠、玉，饥不可食，寒不可衣，以为币用，不识其终始。
间岁或不登，意为末者众，农民寡也。
其令郡国务劝农桑，益种树，可得衣食物。
吏发民若取庸采黄金、珠、玉者，坐赃为盗。
二千石听者，与同罪。
甲寅，皇太子冠。
甲子，帝崩于未央宫。
太子即皇帝位，年十六。
尊皇太后为太皇太后，皇后为皇太后。
二月，癸酉，葬孝景皇帝于阳陵。
三月，封皇太后同母弟田蚡为武安侯，胜为周阳侯。
汉兴，接秦之弊，作业剧而财匮，自天子不能具钧驷，而将相或乘牛车，齐民无藏盖。
天下已平，高祖乃令贾人不得衣丝、乘车，重租税以困辱之。
孝惠、高后时，为天下初定，复驰商贾之律；然市井之子孙，亦不得仕宦为吏。
量吏禄，度官用，以赋于民。
而山川、园池、市井租税之入，自天子以至于封君汤沐邑，皆各为私奉养焉，不领于天下之经费。
漕转山东粟以给中都官，岁不过数十万石。
继以孝文、孝景，清净恭俭，安养天下，七十馀年之间，国家无事，非遇水旱之灾，民则人给家足。
都鄙廪庾皆满，而府库馀货财；京师之钱累巨万，贯朽而不可校；太仓之粟陈陈相因，充溢露积于外，至腐败不可食。
众庶街巷有马，而阡陌之间成群，乘字牝者摈而不得聚会。
守闾阎者食粱肉，为吏者长子孙，居官者以为姓号。
故人人自爱而重犯法，先行义而后绌辱焉。
当此之时，罔疏而民富，役财骄溢，或至兼并；豪党之徒，以武断于乡曲。
宗室有土，公、卿、大夫以下，争于奢侈，室庐、舆服僭于上，无限度。
物盛而衰，固其变也。
自是之后，孝武内穷侈靡，外攘夷狄，天下萧然，财力耗矣。
南朝〕陈·临海王光大元年（丁亥公元567年）。
春，正月，癸酉朔，日有食之。
尚书左仆射袁枢卒。
乙亥，大赦，改元。
辛卯，帝祀南郊。
壬辰，齐上皇还邺。
己亥，周主耕籍田。
二月，壬寅朔，齐主加元服，大赦。
初，高祖为梁州，用刘师知为中书舍人。
师知涉学工文，练习仪体，历世祖朝，虽位宦不迁，而委任甚重，与扬州刺史安成王顼、尚书仆射到仲举同受遗诏辅政。
师知、仲举恒居禁中，参决众事，顼与左右三百人入居尚书省。
师知见顼地望权势为朝野所属，心忌之，与尚书左丞王暹等谋出顼于外。
众犹豫，未敢先发。
东宫通事舍人殷不佞，素以名节自任，又受委东宫，乃驰诣相府，矫敕谓顼曰：今四方无事，王可还东府经理州务。
太后曰：今伯宗幼弱，政事并委二郎。
右卫将军会稽韩子高镇领军府，在建康诸将中士马最盛，与仲举通谋。
事未发。
毛喜请简人马配子高，并赐铁、炭，使修器甲。
顼惊曰：子高谋反，方欲收执，何为更如是邪。
喜曰：山陵始毕，边寇尚多，而子高受委前朝，名为杖顺。
若收之，恐不时受首，或能为人患。
宜推心安诱，使不自疑，伺间图之，一壮士之力耳。
顼深然之。
仲举既废归私第，心不自安。
子郁，尚世祖妹信义长公主，除南康内史，未之官。
子高亦自危，求出为衡、广诸镇；郁每乘小舆，蒙妇人衣，与子高谋。
会前上虞令陆昉及子高军主告其谋反。
顼在尚书省，因召文武在位议立皇太子。
平旦，仲举、子高入省，皆执之，并郁送廷尉，下诏，于狱赐死，馀党一无所问。
辛亥，南豫州刺史余孝顷坐谋反诛。
癸丑，以东扬州刺史始兴王伯茂为中卫大将军、开府仪同三司。
伯茂，帝之母弟也，刘师知、韩子高之谋，伯茂皆预之；司徒顼恐扇动中外，故以为中卫，专使之居禁中，与帝游处。
三月，甲午，以尚书右仆射沈钦为侍中、左仆射。
夏，四月，癸丑，齐遣散骑常侍司马幼之来聘。
湘州刺史华皎闻韩子高死，内不自安，缮甲聚徒，抚循所部，启求广州，以卜朝廷之意。
司徒顼伪许之，而诏书未出。
皎遣使潜引周兵，又自归于梁，以其子玄响为质。
五月，癸巳，顼以丹杨尹吴明彻为湘州刺史。
甲午，齐以东平王俨为尚书令。
司徒顼遣吴明彻帅舟师三万趣郢州，丙申，遣征南大将军淳于量帅舟师五万继之，又遣冠武将军杨文通从安成步道出茶陵，巴山太守黄法慧从宜阳出澧陵，共袭华皎，并与江州刺史章昭达、郢州刺史程灵洗合谋进讨。
六月，壬寅，以司空徐度为车骑将军，总督建康诸军，步道趣湘州。
辛亥，周主尊其母叱奴氏为皇太后。
己未，齐封皇弟仁机为西河王，仁约为乐浪王，仁俭为颍川王，仁雅为安乐王，仁直为丹杨王，仁谦为东海王。
华皎使者至长安；梁王亦上书言状，且乞师；周人议出师应之。
司会崔猷曰：前岁东征，死伤过半。
比虽循抚，疮痍未复。
今陈氏保境息民，共敦邻好，岂可利其土地，纳其叛臣，违盟约之信，兴无名之师乎。
晋公护不从。
闰六月，戊寅，遣襄州总管卫公直督柱国陆通、大将军田弘、权景宣、元定等将兵助之。
辛巳，齐左丞相咸阳武王斛律金卒，年八十。
金长子光为大将军，次子羡及孙武都并开府仪同三司，出镇方岳，其馀子孙封侯贵显者众甚。
门中一皇后，二太子妃，三公主，事齐三世，贵宠无比。
自肃宗以来，礼敬尤重，每朝见，常听乘步挽车至阶，或以羊车迎之。
然金不以为喜，尝谓光曰：我虽不读书，闻古来外戚鲜有能保其族者。
女若有宠，为诸贵所嫉；无宠，为天子所憎。
我家直以勋劳致富贵，何必藉女宠也。
壬午，齐以东平王俨录尚书事，以左仆射赵彦深为尚书令，并省尚书左仆射娄定远为左仆射，中书监徐之才为右仆射。
定远，昭之子也。
秋，七月，戊申，立皇子至泽为太子。
八月，齐以任城王湝为太师，冯翊王润为大司马，段韶为左丞相，贺拔仁为右丞相，侯莫陈相为太宰，娄叡为太傅，斛律光为太保，韩祖念为大将军，赵郡王叡为太尉，东平王俨为司徒。
俨有宠于上皇及胡后，时兼京畿大都督，领军大将军，领御史中丞。
魏朝故事：中丞出，与皇太子分路，王公皆遥驻，车去牛，顿轭于地，以待其过；其或迟违，则前驱以赤棒棒之。
自迁邺以后，此仪废绝，上皇欲尊宠俨，命一遵旧制。
俨初从北宫出，将上中丞，凡京畿步骑、领军官属、中丞威仪、司徒卤簿，莫不毕从。
上皇与胡后张幕于华林园东门外而观之，遣中使骤马趣仗。
不得入，自言奉敕，赤棒卒应声碎其鞍，马惊，人坠。
上皇大笑，以为善，更敕驻车，劳问良久。
观者倾邺城。
俨恒在宫中，坐含光殿视事，诸父皆拜之。
上皇或时如并州，俨恒居守。
每送行，或半路，或至晋阳乃还。
器玩服饰，皆与齐主同，所须悉官给。
尝于南宫见新冰早李，还，怒曰：尊兄已有，我何竟无。
自是齐主或先得新奇，属官及工人必获罪。
俨性刚决，尝言于上皇曰：尊兄懦，何能帅左右。
上皇每称其才，有废立意，胡后亦劝之，既而中止。
华皎遣使诱章昭达，昭达执送建康。
又诱程灵洗，灵洗斩之。
皎以武州居其心腹，遣使旅都督陆子隆，子隆不从；遣兵攻之，不克。
巴州刺史戴僧朔等并隶于皎，长沙太守曹庆等，本隶皎下，遂为之用。
司徒顼恐上流守宰皆附之，乃曲赦湘、巴二州。
九月，乙巳，悉诛皎家属。
梁以皎为司空，遣其柱国王操将兵二万助之。
皎自巴陵与周、梁水军顺流乘风而下，军势甚盛，战于沌口。
元定孤军，进退无路，斫竹开径，且战且引。
欲趣巴陵，巴陵已为徐度等所据，度等遣使伪与结盟，许纵之还国；定信之，解仗就度，度执之，尽俘其众，并擒梁大将军李广。
定愤恚而卒。
皎党曹庆等四下馀人并伏诛。
唯以岳阳太守章昭裕，昭达之弟，桂阳太守曹宣，高祖旧臣，衡阳内史汝阴任忠，尝有密启，皆宥之。
吴明彻乘胜攻梁河东，拔之。
周卫公直归罪于梁柱国殷亮；梁主知非其罪，然不敢违，遂诛之。
周与陈既交恶，周沔州刺史裴宽白襄州总管，请益戍兵，并迁城于羊蹄山以避水。
总管兵未至，程灵洗舟师奄至城下。
会大雨，水暴涨，灵洗引大舰临城发拍，击楼堞皆碎，矢石昼夜攻之三十馀日；陈人登城，宽犹帅众执短兵拒战；又二日，乃擒之。
丁巳，齐上皇如晋阳。
山东水，饥，僵尸满道。
冬，十月，甲申，帝享太庙。
十一月，戊戌朔，日有食之。
丙午，齐大赦。
癸丑，周许穆公宇文贵自突厥还，卒于张掖。
齐上皇还邺。
十二月，周晋公护母卒，诏起，令视事。
齐秘书监祖珽，与黄门侍郎刘逖友善。
齐七兵尚书毕义云，为治酷忍，非人理所及，于家尤甚。
夜为盗所杀，遗其刀，验之，其子善昭所佩刀也。
有司执善昭，诛之。
南朝〕陈·临海王光大二年（戊子公元五六八年）。
春，正月，己亥，安成王顼进位太傅，领司徒，加殊礼。
辛丑，周主祀南郊。
癸亥，齐主使兼散骑常侍郑大护来聘。
湘东忠肃公徐度卒。
二月，丁卯，周主如武功。
突厥木杆可汗贰于周，更许齐人以昏，留陈公纯等数年不返。
会大雷风，坏其穹庐，旬日不止。
木杆惧，以为天谴，即备礼送其女于周，纯等奉之以归。
三月，癸卯，至长安，周主行亲迎之礼。
甲辰，周大赦。
乙巳，齐以东平王俨为大将军，南阳王绰为司徒，开府仪同三司徐显秀为司空，广宁王孝珩为尚书令。
戊午，周燕文公于谨卒。
谨勋高位重，而事上益恭，每朝参，所从不过二三骑。
朝廷有大事，多与谨谋之。
谨尽忠补益，于功臣中特被亲信，礼遇隆重，始终无间；教训诸子，务存静退，而子孙蕃衍，率皆显达。
吴明彻乘胜进攻江陵，引水灌之，梁主出顿纪南以避之。
周总管田弘从梁主，副总管高琳与梁仆射王操守江陵三城，昼夜拒战十旬。
梁将马武、吉彻击明彻，败之。
明彻退保公安，梁主乃得还。
夏，四月，辛巳，周以达奚武为太傅，尉迟迥为太保，齐公宪为大司马。
齐上皇如晋阳。
齐尚书左仆射徐之才善医，上皇有疾，之才疗之，既愈，中书监和士开欲得次迁，乃出之才为兗州刺史。
五月，癸卯，以尚书右仆射胡长仁为左仆射，士开为右仆射。
长仁，太上皇后之兄也。
庚戌，周主享太庙；庚申，如醴泉宫。
壬戌，齐上皇还邺。
秋，七月，壬寅，周随桓公杨忠卒，子坚袭爵。
坚为开府仪同三司、小宫伯，晋公护欲引以为腹心。
坚以白忠，忠曰：两姑之间难为妇，汝其勿往。
坚乃辞之。
丙午，帝享太庙。
戊午，周主还长安。
壬戌，封皇弟伯智为永阳王，伯谋为桂阳王。
八月，齐请和于周，周遣军司马陆程等聘于齐；九月，丙申，齐使侍中斛斯文略报之。
冬，十月，癸亥，周主享太庙。
庚午，帝享太庙。
辛巳，齐以广宁王孝珩录尚书事，左仆射胡长仁为尚书令，右仆射和士开为左仆射，中书监唐邕为右仆射。
十一月，壬辰朔，日有食之。
齐遣兼散骑常侍李谐来聘。
甲辰，周主如岐阳。
周遣开府仪同三司崔彦等聘于齐。
始兴王伯茂以安成王顼专政，意甚不平，屡肆恶言。
甲寅，以太皇太后令，诬帝，云与刘师知、华皎等通谋。
且曰：文皇知子之鉴，事等帝尧；传弟之怀，又符太伯。
今可还申曩志，崇立贤君。
遂废帝为临海王，以安成王入纂。
又下令，黜伯茂为温麻侯，置诸别馆，安成王使盗邀之于道，杀之车中。
齐上皇疾作，驿追徐之才，未至。
辛未，疾亟，以后事属和士开，握其手曰：勿负我也。
遂殂于士开之手。
明日，之才至，复遣还州。
士开秘丧三日不发。
黄门侍郎冯子琮问其故，士开曰：神武、文襄之丧，皆秘不发。
丙子，大赦。
戊寅，尊太上皇后为皇太后。
侍中尚书左仆射元文遥，以冯子琮，胡太后之妹夫，恐其赞太后干预朝政，与赵郡王叡、和士开谋，出子琮为郑州刺史。
世祖骄奢淫泆，役繁赋重，吏民苦之。
甲申，诏：所在百工细作，悉罢之。
邺下、晋阳、中山宫人、官口之老病者，悉简放。
诸家缘坐在流所者，听还。
周梁州恒稜獠叛，总管长史南郑赵文表讨之。
南朝〕陈高宗宣皇帝太建元年（己丑公元569年）。
春，正月，辛卯朔，周主以齐世祖之丧罢朝会，遣司会李纶吊赙，且会葬。
甲午，安成王即皇帝位，改元，大赦。
复太皇太后为皇太后，皇太后为文皇后；立妃柳氏为皇后，世子叔宝为太子；封皇子叔陵为始兴王，奉昭烈王祀。
乙未，上谒太庙。
丁酉，以尚书仆射沈钦为左仆射，度支尚书王劢为右仆射。
劢，份之孙也。
辛丑，上祀南郊。
壬寅，封皇子叔英为豫章王，叔坚为长沙王。
戊午，上享太庙。
齐博陵文简王济，世祖之母弟也，为定州刺史，语人曰：次叙当至我矣。
齐主闻之，阴使人就州杀之，葬赠如礼。
二月，乙亥，上耕藉田。
甲申，齐葬武成帝于永平陵，庙号世祖。
己丑，齐徙东平王俨为琅邪王。
齐遣侍中叱列长叉聘于周。
齐以司空徐显秀为太尉，并省尚书令娄定远为司空。
初，侍中、尚书右仆射和士开，为世祖所亲狎，出入卧内，无复期度，遂得幸于胡后。
及世祖殂，齐主以士开受顾托，深委任之，威权益盛；与娄定远及录尚书事赵彦深、侍中尚书左仆射元文遥、开府仪同三司唐邕、领军綦连猛、高阿那肱、度支尚书胡长粲俱用事，时号八贵”。
太尉赵郡王叡、大司马冯翊王润、安德王延宗与娄定远、元文遥皆言开齐主，请出士开为外任。
会胡太后觞朝贵于前殿，叡面陈士开罪失云：士开先帝弄臣，城狐社鼠，受纳货赂，秽乱宫掖。
臣等义无杜口，冒死陈之。
太后曰：先帝在时，王等何不言。
今日欲欺孤寡邪。
且饮酒，勿多言。
叡等词色愈厉。
仪同三司安吐根曰：臣本商胡，得在诸贵行末，既受厚恩，岂敢惜死。
不出士开，朝野不定。
太后曰：异日论之，王等且散。
叡等或投冠于地，或拂衣而起。
明日，叡等复诣云龙门，令文遥入奏之，三返，太后不听。
左丞相段韶使胡长粲传太后言曰：梓宫在殡，事太忽忽，欲王等更思之。
叡等遂皆拜谢。
长粲复命，太后曰：成妹母子家者，兄之力也。
厚赐叡等，罢之。
太后及齐主召问士开，对曰：先帝于群臣之中，待臣最厚。
定远喜，谓士开曰：欲还入不。
定远信之。
旦日，叡将复入谏，妻子咸止之，叡曰：社稷事重，吾宁死事先皇，不忍见朝廷颠沛。
至殿门，又有人谓曰：殿下勿入，恐有变。
叡曰：吾上不负天，死亦无恨。
入，见太后，太后复以为言，叡执之弥固。
出，至永巷，遇兵，执送华林园雀离佛院，令刘桃枝拉杀之。
叡久典朝廷，清正自守，朝野冤惜之。
复以士开为侍中、尚书左仆射。
定远归士开所遗，加以馀珍赂之。
三月，齐王如晋阳。
齐主年少，多嬖宠。
武卫将军高阿那肱，素以谄佞为世祖琢和士开所厚，世祖多令在东宫侍齐主，由是有宠，累迁并省尚书令，封淮阴王。
世祖简都督二十人，使侍卫东宫，昌黎韩长鸾预焉，齐主独亲爱长鸾。
长鸾名凤，以字行，累迁侍中、领军，总知内省机密。
宫婢陆令萱者，其夫汉阳骆超，坐谋叛诛，令萱配掖庭，子提婆，亦没为奴。
齐王之在襁褓，令萱保养之。
令萱巧黠，善取媚，有宠于胡太后，宫掖之中，独擅威福，封为郡君，和士开、高阿那肱皆为之养子。
齐主以令萱为女侍中。
令萱引提婆入侍齐主，朝夕戏狎，累迁至开府仪同三司、虎卫大将军。
宫人穆舍利者，斛律后之从婢也，有宠于齐王；令萱欲附之，乃为之养母，荐为弘德夫人，因令提婆冒姓穆氏。
然和士开用事最久，诸幸臣皆依附之，以固其宠。
齐主思祖珽，就流囚中除海州刺史。
人有功，不可不报。
士开谮尚书令陇东王胡长仁骄恣，出为齐州刺史。
长仁怨愤，谋遣刺客杀士开。
事觉，士开与珽谋，珽引汉文帝诛薄昭故事，遂遣使就州赐死。
五月，庚戌，周主如醴泉宫。
丁巳，以吏部尚书徐陵为左仆射。
秋，七月，辛卯，皇太子纳妃沈氏，吏部尚书君理之女也。
辛亥，周主还长安。
八月，庚辰，盗杀周孔城防主，以其地入齐。
九月，辛卯，周遣齐公宪与柱国李穆将兵趣宜阳，筑崇德等五城。
欧阳纥在广州十馀年，威惠著于百越。
自华皎之叛，帝心疑之，征为左卫将军。
纥恐惧，其部下多劝之反，遂举兵攻衡州刺史钱道戢。
帝遣中书侍郎徐俭持节谕旨。
纥初见俭，盛仗卫，言辞不恭。
俭曰：吕嘉之事，诚当已远，将军独不见周边、陈宝应乎。
转祸为福，未为晚也。
纥默然不应，置俭于孤园寺，累旬不得还。
纥尝出见俭，俭谓之曰：将军业已举事，俭须还报天子。
俭之性命，虽在将军，将军成败，不在于俭，幸不见留。
纥乃遣俭还。
俭，陵之子也。
冬，十月，辛未，诏车骑将军章昭达讨纥。
壬午，上享太庙。
十一月，辛亥，周鄫文公长孙俭卒。
辛丑，齐以斛律光为太傅，冯翊王润为太保，琅邪王俨为大司马。
十二月，庚午，以兰陵王长恭为尚书令。
庚辰，以中书监魏收为左仆射。
周齐公宪等周齐宜阳，绝其粮道。
自华皎之乱，与周人绝，至是周遣御正大夫杜杲来聘，请复修旧好。
上许之，遣使如周。
南朝〕陈高宗宣皇帝太建二年（庚寅公元570年）。
春，正月，乙酉朔，齐改元武平。
齐东安王娄叡卒。
丙午，上享太庙。
戊申，齐使兼散骑常侍裴谳之来聘。
齐太傅斛律光，将步骑三万救宜阳，屡破周军，筑统关、丰华二城以通宜阳粮道而还。
周军追之，光纵击，又破之，获其开府仪同三司宇文英、梁景兴。
二月，己巳，齐以斛律光为右丞相、并州刺史，又以任城王为太师，贺拔仁录尚书事。
欧阳纥召阳春太守冯仆至南海，诱与同反。
仆遣使告其母洗夫人。
夫人曰：我为忠贞，今经两世，不能惜汝负国。
遂发兵拒境，帅诸酋长迎章昭达。
昭达倍道兼行，至始兴。
纥之反也，士人流寓在岭南者皆惶骇。
前著作佐郎萧引独恬然，曰：管幼安、袁曜卿，亦但安坐耳。
君子直己以行义，何忧惧乎。
纥平，上征为金部侍郎。
引，允之弟也。
冯仆以其母功，封信都侯，迁石龙太守，遣使者持节册命洗氏为石龙太夫人，赐绣幰油络驷马安车一乘，给鼓吹一部，并麾幢旌节，其卤簿一如刺史之仪。
三月，丙申，皇太后章氏殂。
戊戌，齐安定武王贺拔仁卒。
丁未，大赦。
夏，四月，甲寅，周以柱国宝文盛为大宗伯。
周主如醴泉宫。
辛酉，齐以开府仪同三司徐之才尚书左仆射。
戊寅，葬武宣皇后于万安陵。
闰月，戊申，上谒太庙。
五月，壬午，齐遣使来吊。
六月，乙酉，齐以广宁王孝珩为司空。
甲辰，齐穆夫人生子恒。
齐主时未有男，为之大赦。
陆令萱欲以恒为太子，恐斛律后恨怒，乃白齐主，使斛律后母养之。
己丑，齐以开府仪同三司唐邕为尚书右仆射。
秋，七月，癸丑，齐立肃宗子彦其为城阳王，彦忠为梁郡王。
甲寅，以尚书令兰陵王长恭为录尚书事，中领军和士开为尚书令，赐爵淮阳王。
士开威权日盛，朝士不知廉耻者，或为之假子，与富商大贾同在伯仲之列。
尝有一人士参士开疾，值医云：王伤寒极重，佗药无效，应服黄龙汤。
士开有难色。
人士曰：此物甚易服，王不须疑，请为王先尝之。
一举而尽。
士开感其意，为之强服，遂得愈。
乙卯，周主还长安。
癸酉，刘以华山王凝为太傅。
司空章昭达攻梁，梁主与周总管陆腾拒之。
周人于峡口南岩筑安蜀城，横引大索于江上，编苇为桥，以度军粮。
梁主告急于周襄州总管卫公直，直遣大将军李迁哲将兵救之。
迁哲以其所部守江陵外城，自帅骑兵出南门，使步出北门，首尾邀击陈兵，陈兵多死。
昭达又决龙川宁朔堤，引水灌江陵。
腾出战于西堤，昭达兵不利，乃引还。
八月，辛卯，齐主如晋阳。
九月，乙巳，齐立皇子恒为太子。
冬，十月，辛巳朔，日有食之。
齐以广宁王孝珩为司徒，上洛王思宗为司空。
复以梁永嘉王庄为开府仪同三司、梁王，许以兴复，竟不果。
及齐亡，庄愤邑，卒于邺。
乙酉，上享太庙。
己丑，齐复威宗谥曰文宣皇帝，庙号显祖。
丁酉，周郑恒公达奚武卒。
十二月，丁亥，齐主还邺。
周大将军郑恪将兵平越巂，置西宁州。
周、齐争宜阳，久而不决。
勋州刺史韦孝宽谓其下曰：宜阳一城之地，不足损益，两国争之，劳师弥年。
晋公护谓使者曰：韦公子孙虽多，数不满百。
齐斛律光果出晋州道，于汾北筑华谷、龙门二城。
光进围定阳，筑南汾城以逼之。
周人释宜阳之围以救汾北。
晋公护问计于齐公宪，宪曰：兄宜暂出同州以为声势，宪请以精兵居前，随机攻取。
护从之。
南朝〕陈高宗宣皇帝太建三年（辛卯公元571年）。
春，正月，癸丑，以尚书右仆射徐陵为左仆射。
丁巳，齐使兼散骑常侍刘环俊来聘。
辛酉，上祀南郊；辛未，祀北郊。
齐斛律光筑十三城于西境，马上以鞭指画而成，拓地五百里，而未尝伐功。
又与周韦孝宽战于汾北，破之。
齐公宪督诸将东拒齐师。
壬寅，齐以兰陵王长恭为太尉，赵彦深为司空，和士开录尚书事，徐之才为尚书令，唐邕为左仆射，吏部尚书冯子琮为右仆射，仍摄选。
子琮素谄附士开，至是，自以太后亲属，且典选，颇擅引用人，不复启禀，由是与士开有隙。
三月，丁丑，大赦。
周齐公宪自龙门渡河，斛律光退保华谷，宪攻拔其新筑五城。
齐太宰段韶、兰陵王长恭将兵御周师，攻柏谷城，拔之而还。
夏，四月，戊寅朔，日有食之。
壬午，齐以琅邪王俨为太保。
壬辰，齐遣使来聘。
周陈公纯等取齐宜阳等九城，齐斛律光将步骑五万赴之。
五月，癸亥，周使纳言郑诩来聘。
周晋公护使中外府参军郭荣城于姚襄城南、定阳城西，齐段韶引兵袭周师，破之。
齐斛律光与周师战于宜阳城下，取周建安等四戍，捕虏千馀人而还。
齐琅邪王俨以和士开、穆提婆等专横奢纵，意甚不平。
二人相谓曰：琅邪王眼光奕奕，数步射人，向者暂对，不觉汗出；吾辈见天子奏事尚不然。
由是忌之，乃出俨居北宫，五日一朝，不得无时见太后。
俨之除太保也，馀官悉解，犹带中丞及京畿。
士开等以北城有武库，欲移俨于外，然后夺其兵权。
治书侍御史王子宜，与俨所亲开府仪同三司高舍洛、中常侍刘辟强说俨曰：殿下被疏，正由士开间构，何可出北宫入民间也。
俨谓侍中冯子琮曰：士开罪重，儿欲杀之，何如。
子琮心欲废帝而立俨，因劝成之。
俨令子宜表弹士开罪，请付禁推。
子琮杂它文书奏之，帝主不审省而可之。
俨诳领军库狄伏连曰：奉敕，令领军收士开。
伏连以告子琮，且请覆奏，子琮曰：琅邪受敕，何必更奏。
伏连信之，发京畿军士，伏于神虎门外，并戒门者不听士开入。
秋，七月，庚午旦，士开依常早参，伏连前执士开手曰：今有一大好事。
王子宜授以一函，云：有敕，令王向台。
因遣军士护送。
俨遣都督冯永洛就台斩之。
俨遂帅京畿军士三千馀人屯千秋门。
帝又使韩长鸾召俨，俨将入，刘辟强牵衣谏曰：若不斩穆提婆母子，殿下无由得入。
广宁王孝珩、安德王延宗自西来，曰：何不入。
辟强曰：兵少。
延宗顾众而言曰：孝昭帝杀杨遵彦，止八十人。
今有数千，何谓少。
帝泣启太后曰：有缘，复见家家；无缘，永别。
乃急召斛律光，俨亦召之。
光闻俨杀士开，抚掌大笑曰：龙子所为，固自不似凡人。
入，见帝于永巷。
帝帅宿卫者步骑四百，授甲，将出战，光曰：小儿辈弄兵，与交手即乱。
鄙谚云：奴见大家心死。
至尊宜自至千秋门，琅邪必不敢动。
帝从之。
光步道，使人走出，曰：大家来。
俨徒骇散。
帝驻马桥上遥呼之，俨犹立不进，光就谓曰：天子弟杀一夫，何所苦。
执其手，强引以前，请于帝曰：琅邪王年少，肠肥脑满，轻为举措，稍长自不复然，愿宽其罪。
帝拔俨所带刀环，乱筑辫头，良久，乃释之。
收库狄伏连、高舍洛、王子宜、刘辟强、都督翟显贵，于后园支解，暴之都街。
帝欲尽杀俨府文武职吏，光曰：此皆勋贵子弟，诛之，恐人心不安。
赵彦深亦曰：《春秋》责帅。
于是罪之各有差。
太后责问俨，俨曰：冯子琮教儿。
太后怒，遣使就内省以弓弦绞杀子琮，使内参以库车载尸归其家。
自是太后常置俨于宫中，每食必自尝之。
八月，己亥，齐主如晋阳。
九月，辛亥，齐以任城王湝为太宰，冯翊王润为太师。
己未，齐平原忠武王段韶卒。
韶有谋略，得将士死力，出总军旅，入参帏幄，功高望重，而雅性温慎，得宰相体。
事后母孝，闺门雍肃，齐勋贵之家，无能及者。
齐祖珽说陆令萱，出赵彦深为兗州刺史。
齐主以珽为侍中。
陆令萱说帝曰：人称琅邪王聪明雄勇，当今无敌；观其相表，殆非人臣。
幸臣何洪珍等亦请杀之。
庚午，帝启太后曰：明旦欲与仁威早出猎。
陆令萱曰：兄呼，儿何为不去。
冬，十月，罢京畿府，入领军。
壬午，周冀公通卒。
甲申，上享太庙。
乙未，周遣右武伯谷会琨等聘于齐。
齐胡太后出入不节，与沙门统昙献通，诸僧至有戏呼昙献为太上皇者。
齐主闻太后不谨而未之信，后朝太后，见二尼，悦而召之，乃男子也。
于是昙献事亦发，皆伏诛。
己亥，帝自晋阳奉太后还邺，至紫陌，遇大风。
舍人魏僧伽习风角，奏言：即时当有暴逆事。
帝诈云：邺中有变”，弯弓缠弰，驰入南城，遣宦者邓长颙幽太后于北宫，仍敕内外诸亲皆不得与胡太后相见。
太后或为帝设食，帝亦不敢尝。
庚戌，齐遣侍中赫连子悦聘于周。
十一月，丁巳，周主如散关。
丙寅，齐以徐州行台广陵王孝珩录尚书事；庚午，又以为司徒。
癸酉，以斛律光为左丞相。
十二月，己丑，周主还长安。
壬辰，邵陵公章昭达卒。
是岁，梁华皎将如周，过襄阳，说卫公直曰：梁主既失江南诸郡，民少国贫；朝廷兴亡继绝，理宜资赡，望借数州以资梁国。
直然之，遣使言状，周主诏以基、平、鄀三州与之。
南朝〕陈高宗宣皇帝太建四年（壬辰公元572年）。
春，正月，丙午，以尚书仆射徐陵为左仆射，中书监王劢为右仆射。
南朝〕陈高宗宣皇帝太建七年（乙未公元575年）。
春，正月，辛未，上祀南郊。
癸酉，周主如同州。
乙亥，左卫将军樊毅克潼州。
齐主还邺。
辛巳，上祀北郊。
二月，丙戌朔，日有食之。
戊申，樊毅克下邳、高栅等六城。
宠任陆令萱、穆提婆、高阿那肱、韩长鸾等宰制朝政，宦官邓长颙、陈德信、胡儿何洪珍等并参预机权，各引亲党，超居显位。
官由财进，狱以贿成，竞为奸谄，蠹政害民。
旧苍头刘桃枝等皆开府封王，其馀宦官、胡儿、歌舞人、见鬼人、官奴婢等滥得富贵者，殆将万数，庶姓封王者以百数，开府千馀人，仪同无数，领军一时至二十人，侍中、中常侍数十人，乃至狗、马及鹰亦有仪同、郡君之号，有斗鸡，号开府，皆食其干禄。
诸嬖幸朝夕娱侍左右，一戏之费，动逾巨万。
既而府藏空竭，乃赐二三郡或六七县，使之卖官取直。
由是为守令者，率皆富商大贾，竞为贪纵，赋繁役重，民不聊生。
周高祖谋伐齐，命边镇益储偫，加戍卒；齐人闻之，亦增修守御。
柱国于翼谏曰：疆场相侵，互有胜负，徒损兵储，无益大计。
不如解严继好，使彼懈而无备，然后乘间，出其不意，一举可取也。
周主从之。
韦孝宽上疏陈三策。
其一曰：臣在边积年，颇见间隙，不因际会，难以成功。
是以往岁出军，徒有劳费，功绩不立，由失机会。
何者。
长淮之南，旧为沃土，陈氏以破亡馀烬，犹能一举平之；齐人历年赴救，丧败而返。
内离外叛，计尽力穷，雠敌有衅，不可失也。
今大军若出轵关，方轨而进，兼与陈氏共为掎角，并令广州义旅出自三鸦，又募山南骁锐，沿河而下，复遣北山稽胡，绝其并、晋之路。
凡此诸军，仍令各募关、河之外劲勇之士，厚其爵赏，使为前驱。
岳动川移，雷骇电激，百道俱进，并趋虏庭。
必当望旗奔溃，所向摧殄，一戎大定，实在此机。
且齐氏昏暴，政出多门，鬻狱卖官，唯利是视，荒淫酒色，忌害忠良，阖境嗷然，不胜其弊。
书奏，周主引开府仪同三司伊娄谦入内殿，从容谓曰：朕欲用兵，何者为先。
对曰：齐氏沈溺倡优，耽昏麹蘖。
其折冲之将斛律明月，已毙于谗口。
上下离心，道路以目。
此易取也。
帝大笑。
三月，丙辰，使谦与小司寇元卫聘于齐以观衅。
丙寅，周主还长安。
夏，四月，甲午，上享太庙。
监豫州陈桃根得青牛，献之，诏遣还民。
又表上织成罗文锦被各二百首，诏于云龙门外焚之。
庚子，齐以中书监阳休之为尚书右仆射。
六月，壬辰，以尚书右仆射王瑒为左仆射。
甲戌，齐主如晋阳。
秋，七月，丙戌，周主如云阳宫。
大将军杨坚姿相奇伟。
畿伯下大夫长安来和尝谓坚曰：公眼如曙星，无所不照，当王有天下，愿忍诛杀。
丁卯，周主还长安。
先是，周主独与齐王宪及内史王谊谋伐齐，又遣纳言卢韫乘驲三诣安州总管于翼问策，余人皆莫之知。
丙子，始召大将军以上于大德殿告之。
丁丑，下诏伐齐，以柱国陈王纯、荥阳公司马消难、郑公达奚震为前三军总管，越王盛、周昌公侯莫陈崇、赵王招为后三军总管。
周主将出河阳，内史上士宇文㢸曰：齐氏建国，于今累世；虽曰无道，籓镇之任，尚有其人。
今之出师，要须择地。
河阳冲要，精兵所聚，尽力攻围，恐难得志。
如臣所见，出于汾曲，戍小山平，攻之易拔。
用武之地，莫过于此。
民部中大夫天水赵煚曰：河南、洛阳，四面受敌，纵得之，不可以守。
请从河北直指太原，倾其巢穴，可一举而定。
遂伯下大夫鲍宏曰：我强齐弱，我治齐乱，何忧不克。
但先帝往日屡出洛阳，彼既有备，每用不捷。
如臣计者，进兵汾、潞，直掩晋阳，出其不虞，似为上策。
周主皆不从。
宏，泉之弟也。
壬午，周主帅众六万，直指河阴。
杨素请帅其父麾下先驱，周主许之。
八月，癸卯，周遣使来聘。
周师入齐境，禁伐树践稼，犯者皆斩。
丁未，周主攻河阴大城，拔之。
齐王宪拔武济；进围洛口，拔东、西二城，纵火焚浮桥，桥绝。
齐永桥大都督太安傅伏，自永桥夜入中潬城。
周人既克南城，围中潬，二旬不下。
洛州刺史独孤永业守金墉，周主自攻之，不克。
永业通夜办马槽二千，周人闻之，以为大军且至而惮之。
九月，齐右丞高阿那肱自晋阳将兵拒周师。
至河阳，会周主有疾，辛酉夜，引兵还。
水军焚其舟舰。
傅伏谓行台乞伏贵和曰：周师疲弊，愿得精骑二千追击之，可破也。
贵和不许。
齐王宪、于翼、李穆，所向克捷，降拔三十余城，皆弃而不守。
唯以王药城要害，令仪同三司韩正守之，正寻以城降齐。
戊寅，周主还长安。
庚辰，齐以赵彦深为司徒，斛阿列罗为司空。
闰月，车骑大将军吴明彻将兵击齐彭城；壬辰，败齐兵数万于吕梁。
甲午，周主如同州。
冬，十月，己巳，立皇子叔齐为新蔡王，叔文为晋熙王。
十二月，辛亥朔，日有食之。
壬戌，以王瑒为尚书左仆射，太子詹事吴郡陆缮为右仆射。
庚午，周主还长安。
南朝〕陈高宗宣皇帝太建八年（丙申公元576年）。
春，正月，癸未，周主如同州；辛卯，如河东涑川；甲午，复还同州。
甲寅，齐大赦。
乙卯，齐主还邺。
二月，辛酉，周主命太子巡抚西土，因伐吐谷浑，上开府仪同大将军王軌、宫正宇文孝伯从行。
军中节度，皆委二人，太子仰成而已。
齐括杂户未嫁者悉集，有隐匿者，家长坐死。
壬申，以开府仪同三司吴明彻为司空。
三月，壬寅，周主还长安；夏，四月，乙卯，复如同州。
己未，上享太庙。
尚书左仆射王瑒卒。
五月，壬辰，周主还长安。
六月，戊申朔，日有食之。
辛亥，周主享太庙。
初，太子叔宝欲以左户部尚书江总为詹事，令管记陆瑜言于吏部尚书孔奂。
奂谓瑜曰：江有潘、陆之华而无园、绮之实，辅弼储宫，窃有所难。
太子深以为恨，自言于帝。
帝将许之，奂奏曰：江总，文华之士。
今皇太子文华不少，岂藉于总。
如臣愚见，愿选敦重之才，以居辅导之职。
帝曰：即如卿言，谁当居此。
奂曰：都官尚书王廓，世有懿德，识性敦敏，可以居之。
太子时在侧，乃曰：廓，王泰之子，不宜为太子詹事。
奂曰：宋朝范晔即范泰之子，亦为太子詹事，前代不疑。
太子固争之，帝卒以总为詹事。
总，斅之曾孙也。
甲寅，以尚书右仆射陆缮为左仆射。
帝欲以孔奂代缮，诏已出，太子沮之而止；更以晋陵太守王克为右仆射。
顷之，总与太子为长夜之饮，养良娣陈氏为女；太子亟微行，游总家。
上怒，免总官。
周利州刺史纪王康，骄矜无度，缮修戎器，阴有异谋。
司录裴融谏止之，康杀融。
丙辰，赐康死。
丁巳，周主如云阳。
庚申，齐宜阳王赵彦深卒。
彦深历事累朝，常参机近，以温谨著称。
既卒，朝贵典机密者，唯侍中、开府仪同三司斛律孝卿一人而已，其余皆嬖幸也。
孝卿，羌举之子，比于馀人，差不贪秽。
秋，八月，乙卯，周主还长安。
周太子伐吐谷浑，至伏俟城而还。
宫尹郑译、王端等皆有宠于太子。
太子在军中多失德，译等皆预焉。
军还，王軌等言之于周主。
周主怒，杖太子及译等，仍除译等名，宫臣亲幸者咸被谴。
太子复召译，戏狎如初。
译因曰：殿下何时可得据天下。
太子悦，益昵之。
译，俨之兄孙也。
王軌尝与小内史贺若弼言：太子必不克负荷。
陛下恒以贺若弼有文武奇才，亦常以此为忧。
后軌因内宴上寿，捋帝须曰：可爱好老公，但恨后嗣弱耳。
先是，帝问右宫伯宇文孝伯曰：吾儿比来何如。
对曰：太子比惧天威，更无过失。
罢酒，帝责孝伯曰：公常语我云：太子无过。
今軌有此言，公为诳矣。
孝伯再拜曰：臣闻父子之际，人所难言。
臣知陛下不能割慈忍爱，遂尔结舌。
帝知其意，默然久之，乃曰：朕已委公矣，公其勉之。
王軌骤言于帝曰：皇太子非社稷主。
普六茹坚貌有反相。
帝不悦，曰：必天命有在，将若之何。
杨坚闻之，甚惧，深自晦匿。
帝深以軌等言为然，但汉王赞次长，又不才，余子皆幼，故得不废。
丁卯，以司空吴明彻为南兗州刺史。
齐主如晋阳。
营邯郸宫。
九月，戊戌，以皇子叔彪为淮南王。
周主谓群臣曰：朕去岁属有疾疹，遂不得克平逋寇。
前入齐境，备见其情，彼之行师，殆同儿戏。
况其朝廷昏乱，政由群小；百姓嗷然，朝不谋夕。
天与不取，恐贻后悔。
前出河外，直为拊背，未扼其喉。
晋州本高欢所起之地，镇摄要重，今往攻之，彼必来援；吾严军以待，击之必克。
然后乘破竹之势，鼓行而东，足以穷其巢穴，混同文軌。
诸将多不愿行。
帝曰：机不可失。
有沮吾军者，当以军法裁之。
冬，十月，己酉，周主自将伐齐，以越王盛、杞公亮、随公杨坚为右三军，谯王俭、大将军窦泰、广化公丘崇为左三军，齐王宪、陈王纯为前军。
亮，导之子也。
丙辰，齐主猎于祁连池；癸亥，还晋阳。
先是，晋州行台左丞张延隽公直勤敏，储偫有备，百姓安业。
周主至晋州，军于汾曲，遣齐王宪将精骑二万守雀鼠谷，陈王纯步骑二万守千里径，郑公达奚震步骑一万守统军川，大将军韩明步骑五千守齐子岭，焉氏公尹升步骑五千守鼓钟镇，凉城公辛韶步骑五千守蒲津关，赵王招步骑一万自华谷攻齐汾州诸城，柱国宇文盛步骑一万守汾水关。
遣内史王谊监诸军攻平阳城。
齐行台仆射海昌王尉相贵婴城拒守。
相贵，相愿之兄也。
甲子，齐集兵晋祠。
庚午，齐主自晋阳帅诸军趣晋州。
周主日自汾曲至城下督战，城中窘急。
庚午，行台左丞侯子钦出降于周。
壬申，晋州刺史崔景嵩守北城，夜，遣使请降于周，王軌帅众应之。
未明，周将北海段文振，杖槊与数十人先登，与景嵩同至尉相贵所，拔佩刀劫之。
城上鼓噪，齐兵大溃，遂克晋州，虏相贵及甲士八千人。
齐主方与冯淑妃猎于天池，晋州告急者，自旦至午，驿马三至。
右丞相高阿那肱曰：大家正为乐，边鄙小小交兵，乃是常事，何急奏闻。
至暮，使更至，云平阳已陷”，乃奏之。
齐主将还，淑妃请更杀一围，齐主从之。
周齐王宪攻拔洪洞、永安二城，更图进取。
齐人焚桥守险，军不得进，乃屯永安。
使永昌公椿屯鸡栖原，伐柏为庵以立营。
椿，广之弟也。
癸酉，齐主分军万人向千里径，又分军出汾水关，自帅大军上鸡栖原。
宇文盛遣人告急，齐王宪自救之。
甲戌，周以上开府仪同大将军安定梁士彦为晋州刺史，留精兵一万镇之。
十一月，己卯，齐主至平阳。
周主留齐王宪为后拒，齐师追之，宪与宇文忻各将百骑与战，斩其骁将贺兰豹子等，齐师乃退。
宪引军渡汾，追及周主于玉壁。
齐师遂围平阳，昼夜攻之。
癸巳，周主还长安。
甲午，复下诏，以齐人围晋州，更帅诸军击之。
丙申，纵齐降人使还。
丁酉，周主发长安；壬寅，济河，与诸军合。
十二月，丁未，周主至高显，遣齐王宪帅所部先向平阳。
齐主谓高阿那肱曰：战是邪。
不战是邪。
阿那肱曰：吾兵虽多，堪战者不过十万，病伤及绕城樵爨者复三分居一。
昔攻玉壁，援军来即退。
今日将士，岂胜神武时邪。
不如勿战，却守高梁桥。
安吐根曰：一撮许贼，马上刺取，掷著汾水中耳。
齐主意未决。
诸内参曰：彼亦天子，我亦天子。
彼尚能远来，我何为守堑示弱。
齐主曰：此言是也。
于是填堑南引。
周主大喜，勒诸军击之。
兵才合，齐主与冯淑妃并骑观战。
东偏小却，淑妃怖曰：军败矣。
录尚书事城阳王穆提婆曰：大家去。
大家去。
齐主即以淑妃奔高梁桥。
开府仪同三司奚长谏曰：半进半退，战之常体。
今兵众全整，未有亏伤，陛下舍此安之。
马足一动，人情骇乱，不可复振。
愿速还安慰之。
武卫张常山自后至，亦曰：军寻收讫，甚完整。
围城兵亦不动。
至尊宜回。
不信臣言，乞将内参往视。
齐主将从之。
穆提婆引齐主肘曰：此言难信。
齐主遂以淑妃北走。
齐师大溃，死者万馀人，军资器械，数百里间，委弃山积。
安德王延宗独全军而还。
齐主至洪洞，淑妃方以粉镜自玩，后声乱，唱贼至，于是复走。
先是齐主以淑妃为有功勋，将立为左皇后，遣内参诣晋阳取皇后服御祎翟等。
至是，遇于中涂，齐主为按辔，命淑妃著之，然后去。
辛亥，周主入平阳。
梁士彦见周主，持周主须而泣曰：臣几不见陛下。
周主亦为之流涕。
齐主入晋阳，忧惧不知所之。
甲寅，齐大赦。
齐主欲留安德王延宗、广宁王孝珩守晋阳，自向北朔州。
开府仪同三司贺拔伏恩等宿卫近臣三十余人西奔周军，周主封赏各有差。
高阿那肱所部兵尚一万，守高壁，余众保洛女砦。
周主引军向高壁，阿那肱望风退走。
齐王宪攻洛女砦，拔之。
有军士告称阿那肱遣臣招引西军，齐主令侍中斛律孝卿检校，孝卿以为妄。
还，至晋阳，阿那肱腹心复告阿那肱谋反，又以为妄，斩之。
乙卯，齐主诏安德王延宗、广宁王孝珩募兵。
延宗入见，齐主告以欲向北朔州，延宗泣谏，不从，密遣左右先送皇太后、太子于北朔州。
丙辰，周主与齐王宪会于介休。
齐开府仪同三司韩建业举城降，以为上柱国，封郇公。
是夜，齐主欲遁去，诸将不从。
丁巳，周师至晋阳。
齐主复大赦，改元隆化。
以安德王延宗为相国、并州刺史，总山西兵，谓曰：并州兄自取之，儿今去矣。
延宗曰：陛下为社稷勿动。
臣为陛下出死力战，必能破之。
穆提婆曰：至尊计已成，王不得辄沮。
齐主乃夜斩五龙门而出，欲奔突厥，从官多散。
领军梅胜郎叩马谏，乃回向邺。
时唯高阿那肱等十余骑从，广宁王孝珩、襄城王彦道继至，得数十人与俱。
穆提婆西奔周军，陆令萱自杀，家属皆诛没。
周主以提婆为柱国、宜州刺史。
下诏谕齐群臣曰：若妙尽人谋，深达天命，官荣爵赏，各有加隆。
或我之将卒，逃逸彼朝，无问贵贱，皆从荡涤。
自是齐臣降者相继。
初，齐高祖为魏丞相，以唐邕典外兵曹，太原白建典骑兵曹，皆以善书计、工簿帐受委任。
及齐受禅，诸司咸归尚书；唯二曹不废，更名二省。
邕官至录尚书事，建官至中书令，常典二省，世称唐、白”。
邕兼领度支，与高阿那肱有隙，阿那肱谮之，齐主敕侍中斛律孝卿总知骑兵、度支。
孝卿事多专决，不复询禀。
邕自以宿旧习事，为孝卿所轻，意甚郁郁。
及齐主还邺，邕遂留晋阳。
并州将帅请于安德王延宗曰：王不为天子，诸人实不能为王出死力。
延宗不得已，戊午，即皇帝位。
下诏曰：武平孱弱，政由宦竖，斩关夜遁，莫知所之。
王公卿士，猥见推逼，今祗承宝位。
大赦，改元德昌。
以晋昌王唐邕为宰相，齐昌王莫多娄敬显、沭阳王和阿干子、右卫大将军段畼、开府仪同三司韩骨胡等为将帅。
敬显，贷文之子也。
众闻之，不召而至者，前后相属。
延宗发府藏及后宫美女以赐将士，籍没内参十余家。
齐主闻之，谓近臣曰：我宁使周得并州，不欲安德得之。
左右曰：理然。
延宗见士卒，皆亲执手称名，流涕呜咽，众争为死；童儿女子，亦乘屋攘袂，投砖石以御敌。
己未，周主至晋阳。
庚申，齐主入邺。
安德王延宗命莫多娄敬显、韩骨胡拒城南，和阿干子、段畼拒城东，自帅众拒齐王宪于城北。
和阿干子、段畼以千骑奔周军。
宇文忻勃然进曰：陛下自克晋州，乘胜至此。
丈夫当死中求生，败中取胜。
今破竹之势已成，奈何弃之而去。
延宗初称尊号，遣使修启于瀛州刺史任城王湝，曰：至尊出奔，宗庙事重，群公劝迫，权主号令。
事宁，终归叔父。
湝曰：我人臣，何容受此启。
执使者送邺。
壬戌，周主大赦，削除齐制。
收礼文武之士。
初，邺伊娄谦聘于齐，其参军高遵以情输于齐，齐人拘之于晋阳。
周主既克晋阳，召谦，劳之。
执遵付谦，任其报复。
谦顿首，请赦之，周主曰：卿可聚众唾面，使其知愧。
谦曰：以遵之罪，又非唾面可责。
帝善其言而止。
谦待遵如初。
臣光曰：赏有功，诛有罪，此人君之任也。
齐主命立重赏以募战士，而竟不出物。
广宁王孝珩请使任城王湝将幽州道兵入土门，扬声趣并州，独孤永业将洛州道兵入潼关，扬声趣长安，臣请将京畿兵出滏口，鼓行逆战。
敌闻南北有兵，自然逃溃。
又请出宫人珍宝赏将士，齐主不悦。
朔州行台仆射高劢将兵侍卫太后、太子，自土门道还邺。
时宦官仪同三司苟子溢犹恃宠纵暴，民间鸡彘，纵鹰犬搏噬取之；劢执以徇，将斩之；太后救之，得免。
或谓劢曰：子溢之徒，言成祸福，独不虑后患邪。
劢攘袂曰：今西寇已据并州，达官率皆委叛，正坐此辈浊乱朝廷。
若得今日斩之，明日受诛，亦无所恨。
劢，岳之子也。
甲子，齐太后至邺。
丙寅，周主出齐宫中珍宝服玩及宫女二千人，班赐将士，加立功者官爵各有差。
周主问高延宗以取邺之策，辞曰：此非亡国之臣所及。
强问之，乃曰：若任城工据邺，臣不能知。
若今主自守，陛下兵不血刃。
癸酉，周师趣邺，命齐王宪先驱，以上柱国陈王纯为并州总管。
南朝〕陈高宗宣皇帝太建九年（丁酉公元577年）。
春，正月，乙亥朔，齐太子恒即皇帝位，生八年矣；改元承光，大赦。
尊齐主为太上皇帝，皇太后为太皇太后，皇后为太上皇后。
以广宁王孝珩为太宰。
司徒莫多娄敬显、领军大将军尉相愿谋伏兵千秋门，斩高阿那肱，立广宁王孝珩。
齐主使长乐王尉世辩，帅千余骑觇周师，出滏口，登高阜西望，遥见群乌飞起，谓是西军旗帜，即驰还；比至紫陌桥，不敢回顾。
世辩，粲之子也。
于是黄门侍郎颜之推、中书侍郎薛道衡、侍中陈德信等劝上皇往河外募兵，更为经略；若不济，南投陈国。
从之。
道衡，孝通之子也。
丁丑，太皇太后、太上皇后自邺先趣济州；癸未，幼主亦自邺东行。
己丑，周师至紫陌桥。
辛卯，上祭北郊。
壬辰，周师至邺城下；癸巳，围之，烧城西门。
齐人出战，周师奋击，大破之。
齐上皇从百骑东走，使武卫大将军慕容三藏守邺宫。
周师入邺，齐王、公以下皆降。
三藏犹拒战，周主引见，礼之，拜仪同大将军。
三藏，绍宗之子也。
领军大将军渔阳鲜于世荣，齐高祖旧将也。
周主先以马脑酒钟遗之，世荣得即碎之。
周师入邺，世荣在三台前鸣鼓不辍，周人执之；世荣不屈，乃杀之。
周主执莫多娄敬显，数之曰：汝有死罪三：前自晋阳走邺，携妾弃母，不孝也；外为伪朝戮力，内实通启于朕，不忠也；送款之后，犹持两端，不信也。
用心如此，不死何待。
遂斩之。
使将军尉迟勤追齐主。
甲午，周主入邺。
齐国子博士长乐熊安生，博通《五经》，闻周主入邺，遽令扫门。
家人怪而问之，安生曰：周帝重道尊儒，必将见我。
俄而周主幸其家，不听拜，亲执其手，引与同坐；赏赐甚厚，给安车驷马以自随。
又遣小司马唐道和就中书侍郎李德林宅宣旨慰谕，曰：平齐之利，唯在于尔。
引入宫，使内史宇文昂访问齐朝风俗政教，人物善恶。
即留内省，三宿乃归。
乙未，齐上皇渡河入济州。
是日，幼主禅位于大丞相任城王湝。
又为湝诏：尊上皇为无上皇，幼主为宋国天王。
令侍中斛律孝卿送禅文及玺绂于瀛州，孝卿即诣邺。
周主诏：去年大赦所未及之处，皆从赦例。
齐洛州刺史独孤永业，有甲士三万，闻晋州败，请出兵击周，奏寝不报；永业愤慨。
又闻并州陷，乃遣子须达请降于周，周以永业为上柱国，封应公。
丙申，周以越王盛为相州总管。
齐上皇留胡太后于济州，使高阿那肱守济州关，觇候周师，自与穆后、冯淑妃、幼主、韩长鸾、邓长颙等数十人奔青州。
使内参田鹏鸾西出，参伺动静；周师获之，问齐主何在，绐云：已去，计当出境。
周人疑其不信，捶之。
每折一支，辞色愈厉，竟折四支而死。
二月，壬午，上耕藉田。
丙午，周主宴从官将士于齐太极殿，颁赏有差。
丁未，高纬至邺，周主降价，以宾礼见之。
齐广宁王孝珩至沧州，以五千人会任城王湝于信都，共谋匡复，召募得四万馀人。
周主使齐王宪、柱国杨坚击之。
令高纬为手书招湝，不从。
宪军至赵州，湝遣二谍觇之，候骑执以白宪。
宪集齐旧将，遍示之，谓曰：吾所争者大，不在汝曹。
今纵汝还，仍充吾使。
乃与湝书曰：足下谍者为候骑所拘，军中情实，具诸执事。
战非上计，无待卜疑；守乃下策，或未相许。
已勒诸军分道并进，相望非远，凭轼有期。
不俟终日’，所望知机也。
宪至信都，湝陈于城南以拒之。
湝所署领军尉相愿诈出略陈，遂以众降。
相愿，湝心腹也，众皆骇惧。
湝杀相愿妻子。
明日，复战，宪击破之，俘斩三万人，执湝及广宁王孝珩。
宪谓湝曰：任城王何苦至此。
湝曰：下官神武皇帝之子，兄弟十五人，幸而独存。
逢宗社颠覆，今日得死，无愧坟陵。
宪壮之，命归其妻子。
又亲为孝珩洗疮傅药，礼遇甚厚。
孝珩叹曰：自神武皇帝以外，吾诸父兄弟，无一人至四十者，命也。
嗣君无独见之明，宰相非柱石之寄，恨不得握兵符，受斧钺，展我心力耳。
齐王宪善用兵，多谋略，得将士心。
齐人惮其威声，多望风沮溃。
刍牧不扰，军无私焉。
周主以齐降将封辅相为北朔州总管。
北朔州，齐之重镇，士卒骁勇。
前长史赵穆等谋执辅相迎任城王湝于瀛州，不果，乃迎定州刺史范阳王绍义。
绍义至马邑，自肆州以北二百八十余城皆应之。
绍义与灵州刺史袁洪猛引兵南出，欲取并州。
至新兴，而肆州已为周守，前队二仪同以所部降周。
周兵击显州，执刺史陆琼，复攻拔诸城。
绍义还保北朔州。
周东平公神举将兵逼马邑，绍义战败，北奔突厥，犹有众三千人。
绍义令曰：欲还者从其意。
于是辞去者大半。
突厥佗钵可汗常谓齐显祖为英雄天子，以绍义重踝，似之，甚见爱重；凡齐人在北者，悉以隶之。
于是齐之行台、州、镇，唯东雍州行台傅伏、营州刺史高宝宁不下，其馀皆入于周。
凡得州五十，郡一百六十二，县三百八十，户三百三万二千五百。
高宝宁者，齐之疏属，有勇略，久镇和龙，甚得夷、夏之心。
周主于河阳、幽、青、南兗、豫、徐、北朔、定置总管府，相、并二州各置宫及六府官。
周师之克晋阳也，齐使开府仪同三司纥奚永安求救于突厥，比至，齐已亡。
佗钵可汗处永安于吐谷浑使者之下，永安言于佗钵曰：今齐国已亡，永安何用馀生。
欲闭气自绝，恐天下谓大齐无死节之臣；乞赐一刀，以显示远近。
佗钵嘉之，赠马七十匹而归之。
梁主入朝于邺。
自秦兼天下，无朝觐之礼，至是始命有司草具其事：致积，致饩，设九傧、九介，受享于庙，三公、三孤、六卿致食，劳宾，还贽，致享，皆如古礼。
周主与梁主宴，酒酣，周主自弹琵琶。
梁主起舞，曰：陛下既亲抚五弦，臣何敢不同百兽。
周主大悦，赐赉甚厚。
乙卯，周主自邺西还。
三月，壬午，周诏：山东诸军，各举明经干治者二人；若奇才异术，卓尔不群者，不拘此数。
周主之擒尉相贵也，招齐东雍州刺史傅伏，伏不从。
齐人以伏为行台右仆射。
周主自邺还，至晋州，遣高阿那肱等百余人临汾水召伏。
阿那肱曰：已被擒矣。
夏，四月，乙巳，周主至长安，置高纬于前，列其王公于后，车舆、旗帜、器物，以次陈之。
备大驾，布六军，奏凯乐，献俘于太庙。
观者皆称万岁。
戊申，封高纬为温公，齐之诸王三十余人，皆受封爵。
周主与齐君臣饮酒，令温公起舞。
高延宗悲不自持，屡欲仰药，其傅婢禁止之。
周主以李德林为内史上士，自是诏诰格式及用山东人物，并以委之。
神武公纥豆陵毅对曰：臣闻麒麟凤皇，为王者瑞，可以德感，不可力致。
己巳，周主享太庙。
五月，丁丑，周以谯王俭为大冢宰。
己丑，周主祭方丘。
诏以路寝会义、崇信、含仁、云和、思齐诸殿，皆晋公护专政时所为，事穷壮丽，有逾清庙，悉可毁撤。
雕斫之物，并赐贫民。
缮造之宜，务从卑朴。
戊戌，又诏：并、邺诸堂殿壮丽者准此。
臣光曰：周高祖可谓善处胜矣。
他人胜则益奢，高祖胜而愈俭。
六月，丁卯，周主东巡。
秋，七月，丙戌，幸洛州。
八月，壬寅，议定权衡度量，颁之于四方。
初，魏虏西凉之人，没为隶户，齐氏因之，仍供厮役。
周主灭齐，欲施宽惠，诏曰：罪不及嗣，古有定科。
杂役之徒，独异常宪，一从罪配，百代不免，罚既无穷，刑何以措。
凡诸杂户，悉放为民。
自是无复杂户。
甲子，郑州获九尾狐，已死，献其骨。
周主曰：”瑞应之来，必彰有德。
若五品时叙，四海和平，乃能致此。
今无其时，恐非实录。
命焚之。
九月，戊寅，周制：庶人已上，唯听衣绸、绵绸、丝布、圆绫、纱、绢、绡、葛、布等九种，余悉禁之。
朝祭之服，不拘此制。
冬，十月，戊申，周主如邺。
上闻周人灭齐，欲争徐、兗，诏南兗州刺史、司空吴明彻督诸军伐之，以其世子戎昭、将军惠觉摄行州事。
明彻军至吕梁，周徐州总管梁士彦帅众拒战，戊午，明彻击破之。
士彦婴城自守，明彻围之。
帝锐意以为河南指麾可定。
中书通事舍人蔡景历谏曰：师老将骄，不宜过穷远略。
帝怒，以为沮众，出为豫章内史。
未行，有飞章劾景历在省赃污狼籍，坐免官，削爵土。
周改葬德皇帝于冀州，周主服缞，哭于太极殿；百官素服。
周人诬温公高纬与宜州刺史穆提婆谋反，并其宗族皆赐死。
众人多自陈无之，高延宗独攘袂泣而不言，以椒塞口而死。
唯纬弟仁英以清狂，仁雅以瘖疾得免，徙于蜀。
其余亲属，不杀者散配西土，皆死于边裔。
周主以高湝妻卢氏赐其将斛斯征。
卢氏蓬首垢面，长斋，不言笑。
征放之，乃为尼。
齐后、妃贫者，至以卖烛为业。
十一月，壬申，周立皇子衍为道王，兑为蔡王。
癸酉，周遣上大将军王軌将兵救徐州。
周人既克关东，将讨稽胡，议欲穷其巢穴。
齐王宪曰：步落稽种类既多，又山谷险绝，王师一举，未可尽除。
且当剪其魁首，余加慰抚。
周主从之，以宪为行军元帅，督诸军讨之。
至马邑，分道俱进。
没鐸分遣其党天柱守河东，穆支守河西，据险以拒之。
宪命谯王俭击天柱，滕王逌击穆支，并破之，斩首万馀级。
赵王招击没鐸，擒之，馀众皆降。
周诏：自永熙三年以来，东土之民掠为奴婢，及克江陵之日，良人没为奴婢者，并放为良。
又诏：后宫唯置妃二人，世妇三人，御妻三人，此外皆减之。
周主性节俭，常服布袍，寝布被，后宫不过十馀人；每行兵，亲在行陈，步涉山谷，人所不堪；抚将士有恩，而明察果断，用法严峻。
己亥晦，日有食之。
周初行《刑书要制》：群盗赃一匹，及正、长隐五丁、若地顷以上，皆死。
十二月，戊申，新作东宫成，太子徙居之。
庚申，周主如并州，移并州军民四万户于关中。
戊辰，废并州宫及六府。
高宝宁自黄龙上表劝进于高绍义，绍义遂称皇帝，改元武平，以宝宁为丞相。
突厥佗钵可汗举兵助之。
南朝〕陈高宗宣皇帝太建十年（戊戌公元578年）。
春，正月，壬午，周主幸邺；辛卯，幸怀州；癸巳，幸洛州。
置怀州宫。
二月，甲辰，周谯孝王俭卒。
丁巳，周主还长安。
吴明彻围周彭城，环列舟舰于城下，攻之甚急。
王軌引兵轻行，据淮口，结长围，以铁锁贯车轮数百，沈之清水，以遏陈船归路，军中恟惧。
谯州刺史萧摩诃言于明彻曰：闻王軌始锁下流，其两端筑城，今尚未立，公若见遣击之，彼必不敢相拒。
水路未断，贼势不坚；彼城若立，则吾属必为虏矣。
明彻奋髯曰：搴旗陷陈，将军事也；长算远略，老夫事也。
摩诃失色而退。
一旬之间，水路遂断。
初，帝谋取彭、汴，以问五兵尚书毛喜，对曰：淮左新平，边民未辑。
周氏始吞齐国，难与争锋。
且弃舟艥之工，践车骑之地，去长就短，非吴人所便。
臣愚以为不若安民保境，寝兵结好，斯久长之术也。
及明彻败，帝谓喜曰：卿言验于今矣。
即日，召蔡景历，复以为征南咨议参军。
周主封吴明彻为怀德公，位大将军。
明彻忧愤而卒。
乙丑，周以越王盛为大冢宰。
三月，戊辰，周于蒲州置宫，废同州及长春二宫。
甲戌，周主初服常冠，以皁纱全幅向后襆发，仍裁为四脚。
丙子，命中军大将军、开府仪同三司淳于量为大都督，总水陆诸军事，镇西将军孙瑒都督荆、郢诸军，平北将军樊毅都督清口上至荆山缘淮诸军，宁远将军任忠都督寿阳、新蔡、霍州诸军，以备周。
乙酉，大赦。
壬辰，周改元宣政。
夏，四月，庚申，突厥寇周幽州，杀掠吏民。
戊午，樊毅遣军渡淮北，对清口筑城。
壬戌，清口城不守。
五月，己丑，周高祖帅诸军伐突厥，遣柱国原公姬愿、东平公神举等将兵五道俱入。
癸巳，帝不豫，留止云阳宫；丙申，诏停诸军。
驿召宗师宇文孝伯赴行在所，帝执其手曰：吾自量必无济理，以后事付君。
是夜，授孝伯司卫上大夫，总宿卫兵。
又令驰驿入京镇守，以备非常。
六月，丁酉朔，帝疾甚，还长安；是夕殂，年三十六。
戊戌，太子即位。
尊皇后阿史那氏为皇太后。
宣帝始立，即逞奢欲。
大行在殡，曾无戚容，扪其杖痕，大骂曰：死晚矣。
阅视高祖宫人，逼为淫欲。
超拜吏部下大夫郑译为开府仪同大将军、内史中大夫，委以朝政。
己未，葬武皇帝于孝陵，庙号高祖。
既葬，诏内外公除，帝及六宫皆议即吉。
京兆郡丞乐运上疏，以为葬期既促，事讫即除，太为汲汲。
帝不从。
谓宇文孝伯曰：公能为朕图齐王，当以其官相授。
孝伯叩头曰：先帝遗诏，不许滥诛骨肉。
甲子，帝遣宇文孝伯语宪，欲以宪为太师，宪辞让。
又使孝伯召宪，曰：晚与诸王俱入。
既至殿门，宪独被引进。
帝先伏壮士于别室，至，即执之。
宪自辨理，帝使于智证宪，宪目光如炬，与智相质。
或谓宪曰：以王今日事势，何用多言。
宪曰：死生有命，宁复图存。
但老母在堂，恐留兹恨耳。
因掷笏于地。
遂缢之。
帝召宪僚属，使证成宪罪。
参军勃海李纲，誓之以死，终无桡辞。
有司以露车载宪尸而出，故吏皆散，唯李纲抚棺号恸，躬自瘗之，哭拜而去。
又杀上大将军王兴、上开府仪同大将军独孤熊、开府仪同大将军豆卢绍，皆素与宪亲善者也。
帝既诛宪而无名，乃云与兴等谋反，时人谓之伴死”。
以于智为柱国，封齐公，以赏之。
闰月，乙亥，周主立妃杨氏为皇后。
辛巳，周以赵王招为太师，陈王纯为太傅。
齐范阳王绍义闻周高祖殂，以为得天助。
幽州人卢昌期，起兵据范阳，迎绍义，绍义引突厥兵赴之。
周遣柱国东平公神举将兵讨昌期。
绍义闻幽州总管出兵在外，欲乘虚袭蓟，神举遣大将军宇文恩将四千人救之，半为绍义所杀。
秋，七月，周主享太庙；丙午，祀圜丘。
庚戌，周以小宗伯斛斯征为大宗伯。
壬戌，以亳州总管杨坚为上柱国、大司马。
癸亥，周主尊所生母李氏为帝太后。
八月，丙寅，周主祀西郊；壬申，如同州。
以大司徒杞公亮为安州总管，上柱国长孙览为大司徒，杨公王谊为大司空。
丙戌，以永昌公椿为大司寇。
九月，乙巳，立方明坛于娄湖。
戊申，以扬州刺史始兴王叔陵为王官伯，临盟百官。
庚戌，周主封其弟元为荆王。
周主诏：诸应拜者，皆以三拜成礼。
甲寅，上幸娄湖誓众。
乙卯，分遣大使以盟誓班下四方，上下相警戒。
冬，十月，癸酉，周主还长安。
以大司空王谊为襄州总管。
戊子，以尚书左仆射陆缮为尚书仆射。
十一月，突厥寇周边，围酒泉，杀掠吏民。
十二月，甲子，周以毕王贤为大司空。
己丑，周以河阳总管滕王逌为行军元帅，帅众入寇。
南朝〕陈高宗宣皇帝太建十一年（己亥公元579年）。
春，正月，癸巳，周主受朝于露门，始与群臣服汉、魏衣冠；大赦，改元大成。
置四辅官：以大冢宰越王盛为大前疑，相州总管蜀公尉迟迥为大右弼，申公李穆为大左辅，大司马随公杨坚为大后承。
周主之初立也，以高祖《刑书要制》为太重而除之，又数行赦宥。
京兆郡丞乐运上疏，以为：《虞书》所称眚灾肆赦’，谓过误为害，当缓赦之。
癸卯，周立皇子阐为鲁王。
甲辰，周主东巡。
丙午，以许公宇文善为大宗伯。
戊午，周主至洛阳；立鲁王阐为皇太子。
二月，癸亥，上耕藉田。
周下诏，以洛阳为东京；发山东诸州兵治洛阳宫，常役四万人。
徒相州六府于洛阳。
周徐州总管王軌，闻郑译用事，自知及祸，谓所亲曰：吾昔在先朝，实申社稷至计。
今日之事，断可知矣。
此州控带淮南，邻接强寇，欲为身计，易如反掌。
但忠义之节，不可亏违，况荷先帝厚恩，岂可以获罪于嗣主，遽忘之邪。
正可于此待死，冀千载之后，知吾此心耳。
周主从容问译曰：我脚杖痕，谁所为也。
对曰：事由乌丸轨、宇文孝伯。
因言轨捋须事。
帝使内史杜庆信就州杀轨，元岩不肯署诏。
御正中大夫颜之仪切谏，帝不听，岩进继之，脱巾顿颡，三拜三进。
帝曰：汝欲党乌丸轨邪。
岩曰：臣非党轨，正恐滥诛失天下之望。
帝怒，使阉竖搏其面。
轨遂死，岩亦废于家。
远近知与不知，皆为轨流涕。
之仪，之推之弟也。
他日，帝托以齐王宪事让孝伯曰：公知齐王谋反，何以不言。
对曰：臣知齐王忠于社稷，为群小所谮，言必不用，所以不言。
且先帝付嘱微臣，唯令辅导陛下。
今谏而不从，实负顾托。
以此为罪，是所甘心。
帝大惭，俯首不语，命将出，赐死于家。
时宇文神举为并州刺史，帝遣使就州鸩杀之。
尉迟运至秦州，亦以忧死。
周罢南伐诸军。
突厥佗钵可汗请和于周，周主以赵王招女为千金公主，妻之，且命执送高绍义；佗钵不从。
辛巳，周宣帝传位于太子阐，大赦，改元大象，自称天元皇帝，所居称天台”，冕二十四旒，车服旗鼓皆倍于前王之数。
皇帝称正阳宫，置纳言、御正、诸卫等官，皆准天台。
尊皇太后为天元皇太后。
每召侍臣论议，唯欲兴造变革，未尝言及政事。
游戏无常，出入不节，羽仪仗卫，晨出夜还，陪侍之官，皆不堪命。
自公卿以下，常被楚挞。
每捶人，皆以百二十为度，谓之天杖”，其后又加至二百四十。
宫人内职亦如之，后、妃、嫔、御，虽被宠幸，亦多杖背。
于是内外恐怖，人不自安，皆求苟免，莫有固志，重足累息，以逮于终。
戊子，周以越王盛为太保，尉迟迥为大前疑，代王达为大右弼。
辛卯，徙邺城《石经》于洛阳。
诏：河阳、幽、相、豫、亳、青、徐七总管，并受东京六府处分。
三月，庚申，天元还长安，大陈军伍，亲擐甲胄，入自青门，静帝备法驾以从。
夏，四月，壬戌朔，立妃硃氏为天元帝后。
后，吴人，本出寒微，生静帝，长于天元十余岁，疏贱无宠，以静帝故，特尊之。
乙巳，周主祠太庙。
壬午，大醮于正武殿。
五月，辛亥，以襄国郡为赵国，济南郡为陈国，武当、安富二郡为越国，上党郡为代国，新野郡为滕国，邑各万户；令赵王招、陈王纯、越王盛、代王达、滕王逌并之国。
随公杨坚私谓大将军汝南公庆曰：天元实无积德；视其相貌，寿亦不长。
又，诸籓微弱，各令就国，曾无深根固本之计。
羽翮既剪，何能及远哉。
庆，神举之弟也。
突厥寇周并州。
六月，周发山东诸民修长城。
秋，七月，庚寅，周以杨坚为大前疑，柱国司马消难为大后承。
辛卯，初用大货六铢钱。
丙申，周纳司马消难女为正阳宫皇后。
己酉，周尊天元帝太后李氏为天皇太后，壬子，改天元皇后硃氏为天皇后，立妃元氏为天右皇后，陈氏为天左皇后，凡四后云。
八月，庚申，天元如同州。
丁卯，上阅武于大壮观。
命都督任忠帅步骑十万陈于玄武湖，都督陈景帅楼舰五百出瓜步江，振旅而还。
壬申，周天元还长安。
甲戌，以陈山提、元晟并为上柱国。
戊寅，上还宫。
豫章内史南康王方泰，在郡秩满，纵火延烧邑居，因行暴掠，驱录富人，征求财贿。
上阅武，方泰当从，启称母疾不行，而微服往民间淫人妻，为州所录。
又帅人仗抗拒，伤禁司，为有司所奏。
上大怒，下方泰狱，免官，削爵土，寻而复旧。
壬午，周以上柱国毕王贤为太师，郇公韩业为大左辅。
九月，乙卯，以酆王贞为大冢宰。
以郧公韦孝宽为行军元帅，帅行军总管杞公亮、郕公梁士彦寇淮南。
仍遣御正杜杲、礼部薛舒来聘。
冬，十月，壬戌，周天元幸道会苑，大醮，以高祖配醮。
初复佛像及天尊像，天元与二像俱南面坐，大陈杂戏，令长安士民纵观。
甲戌，以尚书仆射陆缮为尚书左仆射。
十一月，辛卯，大赦。
周韦孝宽分遣杞公亮自安陆攻黄城，梁士彦攻广陵。
甲午，士彦至肥口。
乙未，周天元如温汤。
戊戌，周军进围寿阳。
周天元如同州。
诏开府仪同三司、南兗州刺史淳于量为上流水军都督，中领军樊毅都督北讨诸军事，左卫将军任忠都督北讨前军事，前丰州刺史皋文奏帅步骑三千趣阳平郡。
壬寅，周天元还长安。
丁巳，周铸永通万国钱，一当千，与五行大布并行。
十二月，戊午，周天元以灾异屡见，舍仗卫，如天兴宫。
百官上表，劝复寝膳。
甲子，还宫，御正武殿，集百官及宫人、外命妇，大列伎乐，初作乞寒胡戏。
乙丑，南、北兗、晋三州及盱眙、山阳、阳平、马头、秦、历阳、沛、北谯、南梁等九郡民并自拔还江南。
周又取谯、北徐州。
自是江北之地尽没于周。
周天元如洛阳，亲御驿马，日行三百里，四皇后及文武侍卫数百人并乘驲以从。
仍令四后方驾齐驱，或有先后，辄加谴责，人马顿仆，相及于道。
癸酉，遣平北将军沈恪、电威将军裴子烈镇南徐州，开远将军徐道奴镇栅口，前信州刺史杨宝安镇白下。
戊寅，以中领军樊毅都督荆、郢、巴、武四州水陆诸军事。
己卯，周天元还长安。
南朝〕陈高宗宣皇帝太建十二年（庚子公元580年）。
春，正月，癸巳，周天元祠太庙。
戊戌，以左卫将军任忠为南豫州刺史，督缘江军防事。
乙卯，周税入市者人一钱。
二月，丁巳，周天元幸露门学，释奠。
戊午，突厥入贡于周，且迎千金公主。
乙丑，周天元改制为天制，敕为天敕。
壬午，尊天元皇太后为天元上皇太后，天皇太后为天元圣皇太后。
癸未，诏杨后与三后皆称太皇后，司马后直称皇后。
行军总管杞公亮，天元之从祖兄也。
其子西阳公温妻尉迟氏，蜀公迥之孙，有美色，以宗妇入朝。
天元饮之酒，逼而淫之。
亮闻之，惧；三月，军还，至豫州，密谋袭韦孝宽，并其众，推诸父为主，鼓行而西。
亮国官茹宽知其谋，先告孝宽，孝宽潜设备。
亮夜将数百骑袭孝宽营，不克而走。
戊子，孝宽追斩之，温亦坐诛。
天元即召其妻入宫，拜长贵妃。
辛卯，立亮弟永昌公椿为杞公。
天元将立五皇后，以问小宗伯狄道辛彦之。
太学博士西城何妥曰：昔帝喾四妃，虞舜二妃。
甲辰，诏曰：坤仪比德，土数惟五，四太皇后外，可增置天中太皇后一人。
于是以陈氏为天中太皇后，尉迟妃为天左太皇后。
夏，四月，癸亥，尚书左仆射陆缮卒。
五月，癸巳，以尚书右仆射晋安王伯恭为仆射。
甲午夜，天元备法驾，幸天兴宫。
小御正博陵刘昉，素以狡谄得幸于天元，与御正中大夫颜之仪并见亲信。
昉见静帝幼冲，以杨坚后父，有重名，遂与领内史郑译、御饰大夫柳裘、内史大夫杜陵韦謩、御正下士朝那皇甫绩谋引坚辅政。
之仪有死而已，不能诬罔先帝。
坚恐诸王在外生变，以千金公主将适突厥为辞，征赵、陈、越、代、滕五王入朝。
丁未，发丧。
静帝入居天台。
罢正阳宫。
大赦，停洛阳宫作。
庚戌，尊阿史那太后为太皇太后，李太后为太帝太后，杨后为皇太后，硃后为帝太后，其陈后、元后、尉迟后并为尼。
以汉王赞为上柱国、右大丞相，尊以虚名，实无所综理。
以杨坚为假黄钺、左大丞相，秦王贽为上柱国。
百官总己以听于左丞相。
坚初受顾命，使邗国公杨惠谓御正下大夫李德林曰：朝廷赐令总文武事，经国任重。
今欲与公共事，必不得辞。
德林曰：愿以死奉公。
坚大喜。
始，刘昉、郑译议以坚为大冢宰，译自摄大司马，昉又求小冢宰。
坚私问德林曰：欲何以见处。
德林曰：宜作大丞相、假黄钺、都督中外诸军事，不尔，无以压众心。
及发丧，即依此行之。
以正阳宫为丞相府。
坚夜召太史中大夫庾季才，问曰：吾以庸虚，受兹顾命。
天时人事，卿以为何如。
季才曰：天道精微，难可意察。
窃以人事卜之，符兆已定。
季才纵言不可，公岂复得为箕、颍之事乎。
坚默然久之，曰：诚如君言。
独孤夫人亦谓坚曰：大事已然，骑虎之势，必不得下，勉之。
坚以相州总管尉迟迥位望素重，恐有异图，使迥子魏安公惇奉诏书召之会葬。
壬子，以上柱国韦孝宽为相州总管；又以小司徒叱列长义为相州刺史，先令赴邺；孝宽续进。
陈王纯时镇齐州，坚使门正上士崔彭征之。
六月，五王皆至长安。
周尉迟迥知丞相坚将不利于帝室，谋举兵讨之。
韦孝宽至朝歌，迥遣其大都督贺兰贵，赍书候韦孝宽。
甲子，坚发关中兵，以韦孝宽为行军元帅，郕公梁士彦、乐安公元谐、化政公宇文忻、濮阳公武川宇文述、武乡公崔弘度、清河公杨素、陇西公李询等皆为行军总管，以讨迥。
弘度，楷之孙；询，穆之兄子也。
初，宣帝使计部中大夫杨尚希抚慰山东，至相州，闻宣帝殂，与尉迟迥发丧。
周遣汝南公神庆、司卫上士长孙晟送千金公主于突厥。
晟，幼之曾孙也。
又遣建威侯贺若谊赂佗钵可汗，且说之以求高绍义。
周青州总管尉迟勤，迥之弟也。
迥所统相、卫、黎、洺、贝、赵、冀、瀛、沧、勤所统青、齐、胶、光、莒等州皆从之，众数十万。
荥州刺史邵公胄，申州刺史李惠，东楚州刺史费也利进，潼州刺史曹孝远，各据本州，徐州总管司录席毗罗据兗州，前东平郡守毕义绪据兰陵，皆应迥；怀县永桥镇将纥豆陵惠以城降迥。
迥遣使招大左辅、并州刺史李穆，穆锁其使，封上其书。
又十三环金带遗坚。
穆兄子崇，为怀州刺史，初欲应迥；后知穆附坚，慨然太息曰：阖家富贵者数十人，值国有难，竟不能扶倾继绝，复何面目处天地间乎。
不得已亦附于坚。
迥招徐州总管源雄、东郡守于仲文，皆不从。
雄，贺之曾孙；仲文，谨之孙也。
迥遣宇文胄自石济，宇文威自白马济河，二道攻仲文，仲文弃郡走还长安，迥杀其妻子。
迥遣檀让徇地河南，丞相坚以仲文为河南道行军总管，使诣洛阳发兵讨让，命杨素讨宇文胄。
丁未，周以丞相坚都督中外诸军事。
郧州总管司马消难亦举兵应迥，己酉，周以柱国王谊为行军元帅，以讨消难。
周室诸王数欲伺隙杀坚，坚都督临泾李圆通常保护之，由是得免。
癸丑，周主封其弟衍为叶王，术为郢王。
周豫、荆、襄三州蛮反，攻破郡县。
孝宽长史李询密启丞相坚云：梁士彦、宇文忻、崔弘度并受尉迟迥饷金，军中慅慅，人情大异。
乃命少内史崔仲方往监诸军，为之节度。
仲方，猷之子也，辞以父在山东。
司马消难以郧、随、温、应、土、顺、沔、儇、岳九州及鲁山等八镇来降，遣其子为质以求援。
八月，己未，诏以消难为大都督、总督九州八镇诸军事、司空，赐爵随公。
庚申，诏镇西将军樊毅进督沔、汉诸军事，南豫州刺史任忠帅众趣历阳，超武将军陈慧纪为前军都督，趣南兗州。
周益州总管王谦亦不附丞相坚，起巴、蜀之兵以攻始州。
梁睿至汉川，不得进，坚即以睿为行军元帅以讨谦。
戊辰，诏以司马消难为大都督水陆诸军事。
庚午，通直散骑常侍淳于陵克临江郡。
庚午，迥与惇及惇弟西都公祐，悉将其卒十三万陈于城南，迥别统万人，皆绿巾、锦袄，号黄龙兵”。
迥弟勤帅众五万，自青州赴迥，以三千骑先至。
迥素习军旅，老犹被甲临陈。
其麾下兵皆关中人，为之力战，孝宽等军不利而却。
邺中士民观战者数万人，行军总管宇文忻曰：事急矣。
吾当以诡道破之。
乃先射观者，观者皆走，转相腾藉，声如雷霆。
忻乃传呼曰：贼败矣。
众复振，因其扰而乘之。
迥军大败，走保邺城。
孝宽纵兵围之，李询及思安伯代人贺娄子幹先登。
崔弘度妹，先适迥子为妻，及邺城破，迥窘迫升楼，弘度直上龙尾追之。
迥末年衰耄，及起兵，以小御正崔达拏为长史。
达拏，暹之子也，文士，无筹略，举措多失，凡六十八日而败。
于仲文军至蓼隄，去梁郡七里。
檀让拥众数万，仲文以羸师挑战而伪北，让不设备；仲文还击，大破之，生获五千余人，斩首七百级。
进攻梁郡，迥守将刘子宽弃城走。
仲文进击曹州，获迥所署刺史李仲康。
檀让以余众屯成武，仲文袭击，破之，遂拔成武。
迥将席毗罗，众十万屯沛县，将攻徐州。
其妻子在金乡，仲文遣人诈为毗罗使者，谓金乡城主徐善净曰：檀让明日午时至金乡，宣蜀公令，赏赐将士。
金乡人皆喜。
仲文简精兵，伪建迥旗帜，倍道而进。
善净望见，以为檀让，出迎谒。
仲文执之，遂取金乡。
诸将多劝屠其城，仲文曰：此城乃毗罗起兵之所，当宽其妻子，其兵自归。
如即屠之，彼望绝矣。
众皆称善。
于是毗罗恃众来薄官军，仲文设伏击之，毗罗众大溃，争投洙水死，水为之不流。
获檀让，槛送京师；斩毗罗，传首。
韦孝宽分兵讨关东叛者，悉平之。
坚徙相州于安阳，毁邺城及邑居。
分相州，置毛州、魏州。
丞相坚之初得政也，待黄公刘昉、沛公郑译甚厚，赏赐不可胜计，委以心膂，朝野倾属，称为黄、沛”。
时王谦、司马消难未平，坚忧之，忘寝与食。
而昉逸游纵酒，相府事多遗落。
癸酉，智武将军鲁广达克周之郭默城。
丙子，淳于陵克祐州城。
周以汉王赞为太师，申公李穆为太傅，宋王实为大前疑，秦王贽为大右弼，燕公于寔为大左辅。
寔，仲文之父也。
乙卯，周大赦。
周王谊帅四总管至郧州，司马消难拥其众以鲁山、甑山二镇来降。
初，消难遣上开府仪同大将军段珣将兵围顺州，顺州刺史周法尚不能拒，弃城走，消难虏其母弟而南。
郧州巴蛮多叛，共推渠帅兰雒州为主，以附消难。
王谊遣诸将分讨之，旬月皆平。
陈纪、萧摩诃等攻广陵，周吴州总管于顗击破之。
沙州氐帅杨永安聚众应王谦，大将军乐宁公达奚儒讨之。
杨素破宇文胄于石济，斩之。
周以神武公窦毅为大司马，齐公于智为大司空；九月，以小宗伯竟陵公杨惠为大宗伯。
丁亥，周将王延贵帅众援历阳；任忠击破之，生擒延贵。
壬辰，周废皇后司马氏为庶人。
庚戌，以随世子勇为洛州总管、东京小冢宰，总统旧齐之地。
壬子，以左丞相坚为大丞相，罢左、右丞相之官。
冬，十月，甲寅，日有食之。
周丞相坚杀陈惑王纯及其子。
十一月，甲辰，周达奚儒破杨永安，沙州平。
丁未，周郧襄公韦孝宽卒。
孝宽久在边境，屡抗强敌；所经略布置，人初莫之解，见其成事，方乃惊服。
虽在军中，笃意文史；敦睦宗族，所得俸禄，不及私室。
人以此称之。
十二月，庚辰，河东康简王叔献卒。
癸亥，周诏诸改姓者，宜悉复旧。
甲子，周以大丞相坚为相国，总百揆，去都督中外、大冢宰之号，进爵为王，以安陆等二十郡为随国，赞拜不名，备九锡之礼；坚受王爵、十郡而已。
辛未，杀代奰王达、滕闻王逌及其子。
壬申，以小冢宰元孝规为大司徒。
是岁，周境内有州二百一十一，郡五百八。
南朝〕陈高宗宣皇帝太建十三年（辛丑公元581年）。
春，正月，壬午，以晋安王伯恭为尚书左仆射，吏部尚书袁宪为右仆射。
宪，枢之弟也。
周改元大定。
二月，甲寅，隋王始受相国、百揆、九锡之命，建台置官。
丙辰，诏进王妃独孤氏为王后，世子勇为太子。
开府仪同大将军庾季才，劝隋王宜以今月甲子应天受命。
太傅李穆、开府仪同大将军卢贲亦劝之。
于是周主下诏，逊居别宫。
甲子，命兼太傅��巳公椿奉册，大宗伯赵煚奉皇帝玺绂，禅位于隋。
隋主冠远游冠；受册、玺，改服纱帽、黄袍；入御临光殿，服衮冕，如元会之仪。
大赦，改元开皇。
命有司奉册祀于南郊。
遣少冢宰元孝矩代太子勇镇洛阳。
孝矩名矩，以字行，天赐之孙也；女为太子妃。
少内史崔仲方劝隋主除周六官，依汉、魏之旧，从之。
置三师、三公及尚书、门下、内史、秘书、内侍五省，御史、都水二台，太常等十一寺，左右卫等十二府，以分司统职。
又置上柱国至都督十一等勋官，以酬勤劳；特进至朝散大夫七等散官，以加文武官之有德声者。
改侍中为纳言。
以相国司马高颎为尚书左仆射，兼纳言，相国司录京兆虞庆则为内史监，兼吏部尚书，相国内郎李德林为内史令。
乙丑，追尊皇考为武元皇帝，庙号太祖；皇妣吕氏为元明皇后。
立王后独孤为皇后，王太子勇为皇太子。
丁卯，以大将军赵煚为尚书右仆射。
初，刘、郑矫诏以隋主辅政，杨后虽不预谋，然以嗣子幼冲，恐权在他族，闻之，甚喜。
后知其父有异图，意颇不平，形于言色，及禅位，愤惋逾甚。
隋主内甚愧之，改封乐平公主，久之，欲夺其志。
公主誓不许，乃止。
隋主与周载下大夫北平荣建绪有旧，隋主将受禅，建绪为息州刺史。
将之官，隋主谓曰：且踌躇，当共取富贵。
建绪正色曰：明公此旨，非仆所闻。
及即位，来朝，帝谓之曰：卿亦悔不。
建绪稽首曰：臣位非徐广，情类杨彪。
帝笑曰：朕虽不晓书语，亦知卿此言不逊。
上柱国窦毅之女，闻隋受禅，自投堂下，抚膺太息曰：恨我不为男子，救舅氏之患。
毅及襄阳公主掩其口曰；汝勿妄言，灭吾族。
毅由是奇之。
及长，以适唐公李渊。
渊，昞之子也。
乙亥，上耕藉田。
隋主封其弟邵公慧为滕王，安公爽为卫王，子雁门公广为晋王，俊为秦王，秀为越王，谅为汉王。
周高祖闻其贤，除车骑大将军、仪同三司，又除稍伯下大夫，皆辞疾不拜；宣帝就除开府仪同大将军。
丁丑，隋以晋王广为并州总管。
三月，戊子，以上开府仪同三司贺若弼为吴州总管，镇广陵；和州刺史河南韩擒虎为庐州总管，镇庐江。
隋主有并吞江南之志，问将帅于高颎，颎荐弼与擒虎，故置于南边，使潜为经略。
戊戌，以太子少保苏威兼纳言、度支尚书。
高颎深避权势，上表逊位，让于苏威，帝欲成其美，听解仆射。
太子左庶子卢贲，以颎、威执政，心甚不平，时柱国刘昉亦被疏忌。
贲因讽昉及上柱国元谐、李询、华州刺史张宾等谋黜颎、威，五人相与辅政。
又以晋王广有宠于帝，私谓太子曰：贲欲数谒殿下，恐为上所谴，愿察区区之心。
谋泄，帝穷治其事，昉等委罪于宾、贲。
公卿奏二人当死，帝以故旧，不忍诛，并除名为民。
庚子，隋诏前代品爵，悉依旧不降。
丁未，梁主遣其弟太宰岩入贺于隋。
夏，四月，辛巳，隋大赦。
戊戌，悉放太常散乐为民，仍禁杂戏。
散骑常侍韦鼎、兼通直散骑常侍王瑳聘于周。
辛丑，至长安，隋已受禅，隋主致之介国。
隋主召汾州刺史韦冲为兼散骑常侍。
时发稽胡筑长城，汾州胡千余人，在塗亡叛。
帝召冲问计，对曰：夷狄之性，易为反覆，皆由牧宰不称之所致。
臣请以理绥静，可不劳兵而定。
帝然之，命冲绥怀叛者，月余皆至，并赴长城之役。
冲，夐之子也。
五月，戊午，隋封邗公雄为广平王，永康公弘为河间王。
雄，高祖之族子也。
隋主潜害周静帝而为之举哀，葬于恭陵；以其族人洛为嗣。
八月，壬午，隋废东京官。
吐谷浑寇凉州，隋主遣行军元帅乐安公元谐等步骑数万击之。
谐击破吐谷浑于丰利山，又败其太子可博汗于青海，俘斩万计。
吐谷浑震骇，其王侯三十人各帅所部来降。
吐谷浑可汗夸吕帅亲兵远循。
隋主以其高宁王移兹裒为河南王，使统降众。
以元谐为宁州刺史，留行军总管贺娄子干镇凉州。
九月，庚午，将军周罗睺攻隋故墅，拔之。
萧摩诃攻江北。
隋奉车都尉于宣敏奉使巴、蜀还，奏称：蜀土沃饶，人物殷阜。
壬申，隋以上柱国长孙览、元景山并为行军元帅，发兵入寇；命尚书左仆射高颎节度诸军。
初，周、齐所铸钱凡四等，及民间私钱，名品甚众，轻重不等。
隋主患之，更铸五铢钱，背、面、好、肉皆有周郭，每一千重四斤二两。
悉禁古钱及私钱。
置样于关；不如样者，没官销毁之。
自是钱币始壹，民间便之。
隋郑译以上柱国归第，赏赐丰厚。
译自以被疏，呼道士醮章祈福，为婢所告，以为巫蛊，译又与母别居，为宪司所劾，由是除名。
隋主下诏曰：译若留之于世，在人为不道之臣；戮之于朝，入地为不孝之鬼。
有累幽显，无所置之。
宜赐以《孝经》，令其熟读。
仍遣与母共居。
初，周法比于齐律，烦而不要，隋主命高颎、郑译及上柱国杨素、率更令裴政等更加修定。
冬，十月，戊子，始行新律。
诏曰：夫绞以致毙，斩则殊形，除恶之体，于斯已极。
枭首、轘身，义无所取，不益惩肃之理，徒表安忍之杯。
鞭之为用，残剥肤体，彻骨侵肌，酷均脔切。
虽云远古之式，事乖仁者之刑。
枭、轘及鞭，并令去之。
贵砺带之书，不当徒罚；广轩冕之廕，旁及诸亲。
流役六年，改为五载；刑徒五岁，变从三祀。
其余以轻代重，化死为生，条目甚多，备于简策。
杂格、严科，并宜除削。
自是法制遂定，后世多遵用之。
帝外家吕氏，济南人，素微贱。
齐亡以来，帝求访，不知所在。
及即位，始求得舅子吕永吉，追赠外祖双周为太尉，封齐郡公，以永吉袭爵。
拜上仪同三司，出为济南太守；后郡废，终于家。
壬辰，隋主如岐州。
岐州刺史安定梁彦光，有惠政，隋主下诏褒美，赐束帛及御伞，以厉天下之吏；久之，徙相州刺史。
岐俗质厚，彦光以静镇之，奏课连为天下最。
及居相，部如岐州法。
邺自齐亡，衣冠士人多迁入关，唯工商乐户移实州郭。
风俗险诐，好兴谣讼，目彦光为著帽饧”。
帝闻之，免彦光官。
岁余，拜赵州刺史。
彦光自请复为相州，帝许之。
豪猾闻彦光再来，皆嗤之。
彦光至，发擿奸伏，有若神明，豪猾潜窜，阖境大治。
于是招致名儒，每乡立学，亲临策试，褒勤黜怠。
及举秀才，祖道于郊，以财物资之。
于是风化大变，吏民感悦，无复讼者。
时又有相州刺史陈留樊叔略，有异政，帝以玺书褒美，班示天下，征拜司农。
新丰令房恭懿，政为三辅之最，帝赐以粟帛。
雍州诸县令朝谒，帝见恭懿，必呼至榻前，访以治民之术。
累迁德州司马。
帝谓诸州朝集使曰：房恭懿志存体国，爱养我民，此乃上天宗庙之所祐。
朕若置而不赏，上天宗庙必当责我。
卿等宜师范之。
因擢为海州刺史。
由是州县吏多称职，百姓富庶。
十一月，丁卯，隋遣兼散骑侍郎郑捴来聘。
十二月，庚子，隋主还长安，复郑译官爵。
广州刺史马靖，得岭表人心，兵甲精练，数有战功。
朝廷疑之，遣吏部侍郎萧引观靖举措，讽令送质，外托收督赕物，引至番禺。
靖即遣子弟入质。
是岁，隋主诏境内之民任听出家，仍令计口出钱，营造经像。
于是时俗从风而靡，民间佛书，多于《六经》数十百倍。
突厥佗钵可汗病且卒，谓其子庵逻曰：吾兄不立其子，委位于我。
我死，汝曹当避大逻便。
及卒，国人将立大逻便。
以其母贱，众不服；庵逻实贵，突厥素重之。
摄图最后至，谓国人曰：若立庵逻者，我当帅兄弟事之。
若立大逻便，我必守境，利刃长矛以相待。
摄图长，且雄勇，国人莫敢拒，竟立庵逻为嗣。
大逻便不得立，心不服庵逻，每遣人詈辱之。
庵逻不能制，因以国让摄图。
国中相与议曰：四可汗子，摄图最贤。
共迎立之，号沙钵略可汗，居都斤山。
庵逻降居独洛水，称第二可汗。
大逻便乃谓沙钵略曰：我与尔俱可汗子，各承父后。
尔今极尊，我独无位，何也。
沙钵略患之，以为阿波可汗，还领所部。
又沙钵略从父玷厥，居西面，号达头可汗。
诸可汗各统部众，分居四面。
沙钵略勇而得众，北方皆畏附之。
初，奉车都尉长孙晟送千金公主入突厥，突厥可汗爱其善射，留之竟岁，命诸子弟贵人与之亲友，冀得其射法。
沙钵略弟处罗侯，号突利设，尤得众心，为沙钵略所忌，密托心腹阴与晟盟。
晟与之游猎，因察山川形势，部众强弱，靡不知之。
始兴王叔陵，太子之次弟也，与太子异母，母曰彭贵人。
叔陵为江州刺史，性苛刻狡险。
新安王伯固，以善谐谑，有宠于上及太子；叔陵疾之，阴求其过失，欲中之以法。
叔陵入为扬州刺史，事务多关涉省阁，执事承意顺旨，即讽上进用之；微致违忤，必抵以大罪，重者至殊死。
伯固惮之，乃谄求其意。
叔陵好发古冢，伯固好射雉，常相从郊野，大相款狎，因密图不轨。
伯固为侍中，每得密语，必告叔陵。
南朝〕陈高宗宣皇帝太建十四年（壬寅公元582年）。
春，正月，己酉，上不豫，太子与始兴王叔陵、长沙王叔坚并入侍疾。
叔陵阴有异志，命典药吏曰：切药刀甚钝，可砺之。
甲寅，上殂。
仓猝之际，叔陵命左右于外取剑。
左右弗悟，取朝服木剑以进，叔陵怒。
叔坚在侧，闻之，疑有变，伺其所为。
乙卯，小敛。
太子哀哭俯伏。
叔陵抽剉药刀斫太子，中项，太子闷绝于地；母柳皇后走来救之，又斫后数下。
乳媪吴氏自后掣其肘，太子乃得起；叔陵持太子衣，太子自奋得免。
叔坚手扼叔陵，夺去其刀，仍牵就柱，以其褶袖缚之。
时吴媪已扶太子避贼，叔坚求太子所在，欲受生杀之命。
叔陵多力，奋袖得脱，突走出云龙门，驰车还东府，召左右断青溪道，赦东城囚以充战士，散金帛赏赐；又遣人往新林追其所部兵；仍自被甲，著白布帽，登城西门招募百姓；又召诸王将帅，莫有至者，唯新安王伯固单马赴之，助叔陵指挥。
叔陵兵可千人，欲据城自守。
时众军并缘江防守，台内空虚。
叔坚白柳后，使太子舍人河内司马申，以太子命召右卫将军萧摩诃入见受敕，帅马步数百趣东府，屯城西门。
叔陵惶恐，遣记室韦谅送其鼓吹与摩诃，谓之曰：事捷，必以公为台鼎。
摩诃绐报之曰：须王心膂节将自来，方敢从命。
步陵遣其所亲戴温、谭骐诣摩诃，摩诃执以送台，斩其首，徇东城。
叔陵自知不济，入内，沉其妃张氏及宠妾七人于井，帅步骑数百自小航渡，欲趣新林，乘舟奔隋。
丁巳，太子即皇帝位，大赦。
辛酉，隋置河北道行台于并州，以晋王广为尚书令；置西南道行台于益州，以蜀王秀为尚书令。
初，李雄家世以学业自通，雄独习骑射。
其兄子旦让之曰：非士大夫之素业也。
雄曰：自古圣贤，文武不备而能成其功业者鲜矣。
雄虽不敏，颇观前志，但不守章句耳。
既文且武，兄何病焉。
及将如并省，帝谓雄曰：吾儿更事未多，以卿兼文武才，吾无北顾之忧矣。
二王欲为奢侈非法，韶、岩辄不奉教，或自锁，或排閤切谏。
二王甚惮之，每事咨而后行，不敢违法度。
帝闻而赏之。
又以秦王俊为河南道行台尚书令、洛州刺史，领关东兵。
癸亥，以长沙王叔坚为骠骑将军、开府仪同三司、扬州刺史；萧摩诃为车骑将军、南徐州刺史，封绥远公，始兴王叔陵家金帛累巨万，悉以赐之。
以司马申为中书通事舍人。
乙丑，尊皇后为皇太后。
丁卯，封皇弟叔重为始兴王，奉昭烈王祀。
隋元景山出汉口，遣上开府仪同三司邓孝儒将卒四千攻甑山。
镇将军陆纶以舟师救之，为孝儒所败；涢口、甑山、沌阳守将皆弃城走。
戊辰，遣使请和于隋，归其胡墅。
己巳，立妃沈氏为皇后。
辛未，立皇弟叔俨为寻阳王，叔慎为岳阳王，叔达为义阳王，叔能为巴山王，叔虞为武昌王。
三月，己巳，以尚书左仆射晋安王伯恭为湘州刺史，永阳王伯智为尚书仆射。
夏，四月，庚寅，隋大将军韩僧寿破突厥于鸡头山，上柱国李充破突厥于河北山。
丙申，立皇子永康公胤为太子。
胤，孙姬之子也，沈后养以为子。
五月，己未，高宝宁引突厥寇隋平州，突厥悉发五可汗控弦之士四十万入长城。
壬戌，隋任穆公于翼卒。
甲子，隋更命传国玺曰受命玺”。
六月，甲申，隋遣使来吊。
乙酉，隋上柱国李光败突厥于马邑。
突厥又寇兰州，凉州总管贺娄子干败之于可洛峐。
隋主嫌长安城制度狭小，又宫内多妖异。
纳言苏威劝帝迁都，帝以初受命，难之；夜，与威及高颎共议。
明旦，通直散骑庾季才奏曰：臣仰观乾象，俯察图记，必有迁都之事。
且汉营此城，将八百岁，水皆咸卤，不甚宜人。
愿陛下协天人之心，为迁徙之计。
帝愕然，谓颎、威曰：是何神也。
太师李穆亦上表请迁都。
帝省表曰：天道聪明，已有征应；太师人望，复抗此请；无不可矣。
丙申，诏高颎等创造新都于龙首山。
以太子左庶子宇文恺有巧思，领营新都副监。
恺，忻之弟也。
秋，七月，辛未，大赦。
丙午，以长沙王叔坚为司空，将军、刺史如故。
冬，十月，癸酉，隋太子勇屯兵咸阳以备突厥。
十二月，丙子，隋命新都曰大兴城。
乙酉，隋遣沁源公虞庆则屯弘化以备突厥。
行军总管达奚长儒将兵二千，与突厥沙钵略可汗遇于周槃，沙钵略有众十余万，军中大惧。
时柱国冯昱屯乙弗泊，兰州总管叱列长叉守临洮，上柱国李崇屯幽州，皆为突厥所败。
于是突厥纵兵自木硖、石门两道入寇，武威、天水、安定、金城、上郡、弘化、延安，六畜咸尽。
沙钵略更欲南入，达头不从，引兵而去。
长孙晟又说沙钵略之子染干诈告沙钵略曰：铁勒等反，欲袭其牙。
沙钵略惧，回兵出塞。
隋主既立，待遇梁主，恩礼弥厚。
是岁，纳梁主女为晋王妃，又欲以其子瑒尚兰陵公主。
由是罢江陵总管，梁主始得专制其国。
南朝〕陈·长城公至德元年（癸卯公元583年）。
春，正月，庚子，隋将入新都，大赦。
壬寅，大赦，改元。
初，上病创，不能视事，政无大小，皆决于长沙王叔坚，权倾朝廷。
叔坚颇骄纵，上由是忌之。
都官尚书山阴孔范，中书舍人施文庆，皆恶叔坚而有宠于上，日夕求其短，构之于上。
上乃即叔坚骠骑将军本号，用三司之仪，出为江州刺史。
以祠部尚书江总为吏部尚书。
癸卯，立皇子深为始安王。
二月，己巳朔，日有食之。
癸酉，遣兼散骑常侍贺彻等聘于隋。
突厥寇隋北边。
癸巳，葬孝宣皇帝于显宁陵，庙号高宗。
右卫将军兼中书通事舍人司马申既掌机密，颇作威福，多所谮毁。
上欲用侍中、吏部尚书毛喜为仆射，申恶喜强直，言于上曰：喜，臣之妻兄，高宗时称陛下有酒德，请逐去宫臣，陛下宁忘之邪。
上乃止。
上创愈，置酒于后殿以自庆，引吏部尚书江总以下展乐赋诗。
既醉而命毛喜。
于时山陵初毕，喜见之，不怿；欲谏，则上已醉。
喜升阶，阳为心疾，仆于阶下，移出省中。
上醒，谓江总曰：我悔召毛喜，彼实无疾，但欲阻我欢宴，非我所为耳。
乃与司马申谋曰：此人负气，吾欲乞鄱阳兄弟，听其报仇，可乎。
对曰：彼终不为官用，愿如圣旨。
中书通事舍人北地傅縡争之曰：不然。
若许报仇，欲置先皇何地。
上曰：当乞一小郡，勿令见人事耳。
乃以喜为永嘉内史。
三月，丙辰，隋迁于新都。
初令民二十一成丁，减役者每岁十二番为二十日役，减调绢一匹为二丈。
周末榷酒坊、盐池、盐井，至是皆罢之。
秘书监牛弘上表，以典籍屡经丧乱，率多散逸。
岂可使之流落私家，不归王府。
夏，四月，庚午，吐谷浑寇隋临洮。
洮州刺史皮子信出战，败死；汶州总管梁远击走之。
又寇廓州，州兵击走之。
壬申，隋以尚书右仆射赵煚兼内史令。
于是命卫王爽等为行军元帅，分八道出塞击之。
幽州总管阴寿帅步骑十万出卢龙塞，击高宝宁。
宝宁求救于突厥，突厥方御隋师，不能救。
庚辰，宝宁弃城奔碛北，和龙诸县悉平。
寿设重赏以购宝宁，又遣人离其腹心；宝宁奔契丹，为其麾下所杀。
己丑，郢州城主张子讥遣使请降于隋，隋主以和好，不纳。
辛卯，隋主遣兼散骑常侍薛舒、兼散骑常侍王劭来聘。
劭，松年之子也。
癸巳，隋主大雩。
甲子，突厥遣使入见于隋。
隋改度支尚书为民部，都官尚书为刑部。
命左仆射判吏、礼、兵三部事，右仆射判民、刑、工三部事。
废光禄、卫尉、鸿胪寺及都水台。
五月，癸卯，隋行军总管李晃破突厥于摩那度口。
乙巳，梁太子琮入朝于隋，贺迁都。
辛酉，隋主祀方泽。
隋秦州总管窦荣定帅九总管步骑三万出凉州，与突厥阿波可汗相拒于高越原，阿波屡败。
荣定，炽之兄子也。
长孙晟时在荣定军中为偏将，使谓阿波曰：摄图每来，战皆大胜。
阿波才入，遽即奔败，此乃突厥之耻也。
且摄图之与阿波，兵势本敌。
今摄图日胜，为众所崇；阿波不利，为国生辱。
摄图必当以罪归阿波，成其宿计，灭北牙矣。
愿自量度，能御之乎。
阿波使至，晟又谓之曰：今达头与隋连和，而摄图不能制，可汗何不依附天子，连结达头，相合为强，此万全计也，岂若丧兵负罪，归就摄图，受其戮辱邪。
阿波然之，遣使随晟入朝。
六月，庚辰，隋行军总管梁远破吐谷浑于尔汗山。
突厥寇幽州，隋幽州总管广宗壮公李崇帅步骑三千拒之。
突厥围之，城荒颓，不可守御。
敏娶乐平公主之女娥英，诏假一品羽仪，礼如尚帝女。
既而将侍宴，公主谓敏曰：我以四海与至尊，唯一婿，当为尔求柱国；若余官，汝慎勿谢。
及进见，帝授以仪同及开府，皆不谢。
帝曰：公主有大功于我，我何得于其婿而惜官乎。
今授汝柱国。
敏乃拜而蹈舞。
八月，丁卯朔，日有食之。
长沙王叔坚未之江州，复留为司空，实夺之权。
壬午，隋遣尚书左仆射高颎出宁州道，内史监虞庆则出原州道，以击突厥。
九月，癸丑，隋大赦。
冬，十月，甲戌，隋废河南道行台省，以秦王俊为秦州总管，陇右诸州尽隶焉。
丁酉，立皇弟叔平为湘东王，叔敖为临贺王，叔宣为阳山王，叔穆为西阳王。
戊戌，侍中建昌侯徐陵卒。
癸丑，立皇弟叔俭为安南王，叔澄为南郡王，叔兴为沅陵王，叔韶为岳山王，叔纯为新兴王。
十一月，遣散骑常侍周坟、通直散骑常侍袁彦聘于隋。
帝闻隋主状貌异人，使彦画像而归。
帝见，大骇曰：吾不欲见此人。
亟命屏之。
隋既班律令，苏威屡欲更易事条，内史令李德林曰：修律令时，公何不言。
今始颁行，且宜专守，自非大为民害，不可数更。
河南道行台兵部尚书杨尚希曰：窃见当今郡县，倍多于古。
或地无百里，数县并置；或户不满千，二郡分领。
十二月，乙卯，隋遣兼散骑常侍曹令则、通直散骑常侍魏澹来聘。
澹，收之族也。
丙辰，司空长沙王叔坚免。
叔坚既失恩，心不自安，乃为厌媚，醮日月以求福。
或上书告其事，帝召叔坚，囚于西省，将杀之，令近侍宣敕数之。
叔坚对曰：臣之本心，非有他故，但欲求亲媚耳。
臣既犯天宪，罪当万死。
臣死之日，必见叔陵，愿宣明诏，责之于九泉之下。
帝乃赦之，免官而已。
隋以上柱国窦荣定为右武卫大将军。
荣定妻，隋主姊安成公主也。
隋主欲以荣定为三公，辞曰：卫、霍、梁、邓，若少自贬损，不至覆宗。
帝乃止。
帝以李穆功大，诏曰：法备小人，不防君子。
太师申公，自今虽有罪，但非谋逆，纵有百死，终不推问。
礼部尚书牛弘请立明堂，帝以时事草创，不许。
隋主以长安仓廪尚虚，是岁，诏西自蒲、陕，东至卫、汴，水次十三州，募丁运米。
又于卫州置黎阳仓，陕州置常平仓，华州置广通仓，转相灌输。
漕关东及汾、晋之粟以给长安。
时刺史多任武将，类不称职。
治书侍御史柳彧上表曰：昔汉光武与二十八将，披荆棘，定天下，及功成之后，无所任职。
伏见诏书，以上柱国和千子为杞州刺史。
千子前任赵州，百姓歌之曰：老禾不早杀，余种秽良田。
千子，弓马武用，是其所长；治民莅职，非其所解。
如谓优老尚年，自可厚赐金帛；若令刺举，所损殊大。
帝善之。
千子竟免。
彧见上勤于听受，百僚奏请，多有烦碎，上疏谏曰：臣闻上古圣帝，莫过唐、虞，不为丛脞，是谓钦明。
彧以近世风俗，每正月十五日，然灯游戏，奏请禁之，曰：窃见京邑，爰及外州，每以正月望夜，充街塞陌，聚戏朋游，鸣鼓聒天，燎炬照地，竭赀破产，竞此一时。
尽室并孥，无问贵贱，男女混杂，缁素不分。
秽行因此而生，盗贼由斯而起，因循弊风，会无先觉。
无益于化，实损于民。
请颁天下，并即禁断。
诏从之。
南朝〕陈·长城公至德二年（甲辰公元584年）。
春，正月，甲子，日有食之。
隋高祖文皇帝开皇九年（己酉公元589年）。
春，正月，乙丑朔，陈主朝会群臣，大雾四塞，入人鼻，皆辛酸，陈主昏睡，至晡时乃寤。
是日，贺若弼自广陵引兵济江。
先是弼以老马多买陈船而匿之，买弊船五六十艘，置于渎内。
陈人觇之，以为内国无船。
弼又请缘江防人每交代之际，必集广陵，于是大列旗帜，营幕被野，陈人以为隋兵大至，急发兵为备，既知防人交代，其众复散；后以为常，不复设备。
又使兵缘江时猎，人马喧噪。
故弼之济江，陈人不觉。
韩擒虎将五百人自横江宵济采石，守者皆醉，遂克之。
晋王广帅大军屯六合镇桃叶山。
丙寅，采石戍主徐子建驰启告变；丁卯，召公卿入议军旅。
戊辰，陈主下诏曰：犬羊陵纵，侵窃郊畿，蜂虿有毒，宜时扫定。
朕当亲御六师，廓清八表，内外并可戒严。
以骠骑将军萧摩诃、护军将军樊毅、中领军鲁广达并为都督，司空司马消难、湘州刺史施文庆并为大监军，遣南豫州刺史樊猛帅舟师出白下，散骑常侍皋文奏将兵镇南豫州。
重立赏格，僧、尼、道士，尽令执役。
庚午，贺若弼攻拔京口，执南徐州刺史黄恪。
弼军令严肃，秋毫不犯，有军士于民间酤酒者，弼立斩之。
所俘获六千馀人，弼皆释之，给粮劳遣，付以敕书，令分道宣谕。
于是所至风靡。
樊猛在建康，其子巡摄行南豫州事。
鲁广达之子世真在新蔡，与其弟世雄及所部降于擒虎，遣使致书招广达。
广达时屯建康，自劾，诣廷尉请罪；陈主慰劳之，加赐黄金，遣还营。
樊猛与左卫将军蒋元逊将青龙八十艘于白下游弈，以御六合兵；陈主以猛妻子在隋军，惧有异志，欲使镇东大将军任忠代之，令萧摩诃徐谕猛，猛不悦，陈主重伤其意而止。
辛未，贺若弼进据钟山，顿白土冈之东。
晋王广遣总管杜彦与韩擒虎合军，步骑二万屯于新林。
时建康甲士尚十馀万人，陈主素怯懦，不达军士，唯昼夜啼泣，台内处分，一以委施文庆。
文庆既知诸将疾己，恐其有功，乃奏曰：此辈怏怏，素不伏官，迫此事机，那可专信。
由是诸将凡有启请，率皆不行。
贺若弼之攻京口也，萧摩诃请将兵逆战，陈主不许。
陈主召摩诃、任忠于内殿议军事，忠曰：兵法：客贵速战，主贵持重。
给臣精兵一万，金翅三百艘，下江径掩六合，彼大军必谓其度江将士已被俘获，自然挫气。
待春水既涨，上江周罗睺等众军必沿流赴援，此良策也。
贺若弼将轻骑登山，望见众军，因驰下，与所部七总管杨牙、员明等甲士凡八千，勒陈以待之。
贺若弼乘胜至乐游苑，鲁广达犹督馀兵苦战不息，所杀获数百人，会日暮，乃解甲，面台再拜恸哭，谓众曰：我身不能救国，负罪深矣。
士卒皆流涕歔欷，遂就擒。
诸门卫皆走，弼夜烧北掖门入，闻韩擒虎已得陈叔宝，呼视之，叔宝惶惧，流汗股栗，向弼再拜。
弼谓之曰：小国之君当大国之卿，拜乃礼也。
入朝不失作归命侯，无劳恐惧。
既而耻功在韩擒虎后，与擒虎相訽，挺刃而出；欲令蔡征为叔宝作降笺，命乘骡车归己，事不果。
弼置叔宝于德教殿，以兵卫守。
高颎先入建康，颎子德弘为晋王广记室，广使德弘驰诣颎所，令留张丽华，颎曰：昔太公蒙面以斩妲己，今岂可留丽华。
乃斩之于青溪。
德弘还报，广变色曰：昔人云，无德不报’，我必有以报高公矣。
丙戌，晋王广入建康，以施文庆受委不忠，曲为谄佞以蔽耳目，沈客卿重赋厚敛以悦其上，与太市令阳慧朗、刑法监徐析、尚书都令史暨慧皆为民害，斩于石阙下，以谢三吴。
使高颎与元帅府记室裴矩收图籍，封府库，资财一无所取，天下皆称广，以为贤。
矩，让之之弟子也。
上遣使以陈亡告许善心，善心衰服号哭于西阶之下，藉草东向坐三日，敕书唁焉。
明日，有诏就馆，拜通直散骑常侍，赐衣一袭。
善心哭尽哀，入房改服，复出，北面立，垂泣，再拜受诏，明日乃朝，伏泣于殿下，悲不能兴。
上顾左右曰：我平陈国，唯获此人。
既能怀其旧君，即我之诚臣也。
敕以本官直门下省。
陈水军都督周罗睺与郢州刺史荀法尚守江夏，秦王俊督三十总管水陆十馀万屯汉口，不得进，相持逾月。
陈荆州刺史陈慧纪遣南康内史吕忠肃屯岐亭，据巫峡，于北岸凿岩，缀铁锁三条，横截上流以遏隋船，忠肃竭其私财以充军用。
癸巳，诏遣使者巡抚陈州郡。
二月，乙未，废淮南行台省。
苏威奏请五百家置乡正，使治民，简辞讼。
李德林以为：本废乡官判事，为其里闾亲识，剖断不平，今令乡正专治五百家，恐为害更甚。
且要荒小县，有不至五百家者，岂可使两县共管一乡。
帝不听。
丙申，制：五百家为乡，置乡正一人；百家为里，置里长一人。
陈吴州刺史萧瓛能得物情，陈亡，吴人推瓛为主，右卫大将军武川宇文述帅行军总管元契、张默言等讨之。
杨素之下荆门也，遣别将庞晖将兵略地，南至湘州，城中将士，莫有固志。
刺史岳阳王叔慎，年十八，置酒会文武僚吏。
长史谢基伏而流涕。
湘州助防遂兴侯正理在坐，乃起曰：主辱臣死，诸君独非陈国之臣乎。
岭南未有所附，数郡共奉高凉郡太夫人洗氏为主，号圣母，保境拒守。
诏遣柱国韦洸等安抚岭外，陈豫章太守徐墱据南康拒之，洸等不得进。
晋王广遣陈叔宝遗夫人书，谕以国亡，使之归隋。
夫人集首领数千人，尽日恸哭，遣其孙冯魂帅众迎洸。
洸击斩徐璒，入，至广州，说谕岭南诸州皆定；表冯魂为仪同三司，册洗氏为宋康郡夫人。
洸，夐之子也。
衡州司马任瓌劝都督王勇据岭南，求陈氏子孙，立以为帝；勇不能用，以所部来降，瓌弃官去。
瓌，忠之弟子也。
晋王广班师，留王韶镇石头城，委以后事。
三月，己巳，陈叔宝与其王公百司发建康，诣长安，大小在路，五百里累累不绝。
夏，四月，辛亥，帝幸骊山，亲劳旋师。
乙巳，诸军凯入，献俘于太庙，陈叔宝及诸王侯将相并乘舆服御、天文图籍等以次行列，仍以铁骑围之，从晋王广、秦王俊入，列于庙廷。
丙午，帝坐广阳门观，引陈叔宝于前，及太子、诸王二十八人，司空司马消难以下至尚书郎凡二百馀人，帝使纳言宣诏劳之；次使内史令宣诏，责以君臣不能相辅，乃至灭亡。
初，武元帝迎司马消难，与消难结为兄弟，情好甚笃，帝每以叔父礼事之。
及平陈，消难至，特免死，配为乐户，二旬而免，犹以旧恩引见；寻卒于家。
鲁广达追伤本朝沦覆，得疾不疗，愤慨而卒。
庚戌，帝御广阳门宴将士，自门外夹道列布帛之积，达于南郭。
班赐各有差，凡用三百馀万段、故陈之境内，给复十年，馀州免其年租赋。
乐安公元谐进曰：陛下威德远被，臣前请以突厥可汗为候正，陈叔宝为令史，今可用臣言矣。
帝曰：朕平陈国，本以除逆，非欲夸诞。
公之所奏，殊非朕心。
突厥不知山川，何能警候；叔宝昏醉，宁堪驱使。
谐默然而退。
辛酉，进杨素爵为越公，以其子玄感为仪同三司，玄奖为清河郡公；赐物万段，粟万石。
命贺若弼登御坐，赐物八千段，加位上柱国，进爵宋公。
仍各加赐金宝及陈叔宝妹为妾。
臣以轻骑五百，兵不血刃，直取金陵，降任蛮奴，执陈叔宝，据其府库，倾其巢穴。
加高颎上柱国，进爵齐公，赐物九千段。
帝劳之曰：公伐陈后，人言公反，朕已斩之。
君臣道合，非青蝇所能间也。
”帝从容命颎与贺若弼论平陈事，颎曰：贺若弼先献十策，后于蒋山苦战破贼。
臣文吏耳，焉敢与大将论功。
帝大笑，嘉其有让。
帝之伐陈也，使高颎问方略于上仪同三司李德林，以授晋王广；至是，帝赏其功，授柱国，封郡公，赏物三千段。
已宣敕讫，或说高颎曰：今归功于李德林，诸将必当愤惋，且后世观公有若虚行。
颎入言之，乃止。
以秦王俊为扬州总管四十四州诸军事，镇广陵。
晋王广还并州。
监者又言：叔宝常醉，罕有醒时。
诏以陈尚书令江总为上开府仪同三司，仆射袁宪、骠骑萧摩诃、领军任忠皆为开府仪同三司，吏部尚书吴兴姚察为秘书丞。
上嘉袁宪雅操，下诏，以为江表称首，授昌州刺史。
闻陈散骑常侍袁元友数直言于陈叔宝，擢拜主爵侍郎。
谓群臣曰：平陈之初，我悔不杀任蛮奴。
受人荣禄，兼当重寄，不能横尸徇国，乃云无所用力，与弘演纳肝何其远也。
帝见周罗睺，慰谕之，许以富贵。
罗睺垂泣对曰：臣荷陈氏厚遇，本朝沦亡，无节可纪。
得免于死，陛下之赐也，何富贵之敢望。
贺若弼谓罗睺曰：闻公郢、汉捉兵，即知扬州可得。
王师利涉，果如所量。
罗睺曰：若得与公周旋，胜负未可知也。
顷之，拜上仪同三司。
先是，陈将羊翔来降，伐陈之役，使为向导，位至上开府仪同三司，班在罗睺上。
韩擒虎于朝堂戏之曰：不知机变，乃立在羊翔之下，能无愧乎。
罗睺曰：昔在江南，久承令问，谓公天下节士；今日所言，殊非所望。
擒虎有愧色。
帝之责陈君臣也，陈叔文独欣然有得色。
既而复上表自陈：昔在巴州，已先送款，乞知此情，望异常例。
帝虽嫌其不忠，而欲怀柔江表，乃授叔文开府仪同三司，拜宜州刺史。
壬戌，诏曰：今率土大同，含生遂性；太平之法，方可流行。
凡我臣民，澡身浴德，家家自修，人人克念。
兵可立威，不可不戢，刑可助化，不可专行。
禁卫九重之馀，镇守四方之外，戎旅军器，皆宜停罢。
世路既夷，群方无事，武力之子，俱可学经；民间甲仗，悉皆除毁。
颁告天下，咸悉此意。
贺若弼撰其所画策上之，谓为《御授平陈七策》。
帝弗省，曰：公欲发扬我名，我不求名；公宜自载家传。
弼位望隆重，兄弟并封郡公，为刺史、列将，家之珍玩，不可胜计，婢妾曳罗绮者数百，时人荣之。
其后突厥来朝，上谓之曰：汝闻江南有陈国天子乎。
对曰：闻之。
上命左右引突厥诣韩擒虎前曰：此是执得陈国天子者。
擒虎厉色顾之，突厥惶恐，不敢仰视。
左卫将军庞晃等短高颎于上，上怒，皆黜之，亲礼逾密。
因谓颎曰：独孤公，犹镜也，每被磨莹，皎然益明。
初，颎父宾为独孤信僚佐，赐姓独孤氏，故上常呼为独孤而不名。
闰月，己卯，以吏部尚书苏威为右仆射。
六月，乙丑，以荆州总管杨素为纳言。
朝野皆请封禅，秋，七月，丙午，诏曰：岂可命一将军除一小国，遐迩注意，便谓太平。
以薄德而封名山，用虚言而干上帝，非朕攸闻。
而今以后，言及封禅，宜即禁绝。
左卫大将军广平王雄，贵宠特盛，与高颎、虞庆则、苏威称为四贵。
帝践祚之初，柱国沛公郑译请修正雅乐，诏太常卿牛弘、国子祭酒辛彦之、博士何妥等议之，积年不决。
译言：古乐十二律，旋相为宫，各用七声，世莫能通。
译因龟兹人苏祗婆善琵琶，始得其法，推演为十二均、八十四调，以校太乐所奏，例皆乖越。
译又于七音之外更立一声，谓之应声，作书宣示朝廷。
与邳公世子苏夔议累黍定律。
时人以音律久无通者，非译、夔一朝可定。
帝素不悦学，而牛弘不精音律，何妥自耻宿儒反不逮译等，常欲沮坏其事，乃立议，非十二律旋相为宫及七调，竞为异议，各立朋党；或欲令各造乐，待成，择其善者而从之。
妥恐乐成善恶易见，乃请帝张乐试之，先白帝去：黄钟象人君之德。
及奏黄钟之调，帝曰：滔滔和雅，甚与我心会。
妥因奏止用黄钟一宫，不假馀律。
帝悦，从之。
时又有乐工万宝常，妙达钟律。
及平陈，获宋、齐旧乐器，并江左乐工，帝令廷奏之，叹曰：此华夏正声也。
乃调五音为五夏、二舞、登歌、房内等十四调，宾祭用之。
仍诏太常置清商署以掌之。
冬，十二月，诏弘与许善心、姚察及通直郎虞世基参定雅乐。
世基，荔之子也。
己巳，以黄州总管周法尚为永州总管，安集岭南，给黄州兵三千五百人为帐内，陈桂州刺史钱季卿等皆诣法尚降。
定州刺史吕子廓，据山洞，不受命，法尚击斩之。
以驾部侍郎狄道辛公义为岷州刺史。
隋高祖文皇帝开皇十年（庚戌公元590年）。
春，正月，乙未，以皇孙昭为河南王，楷为华阳王。
昭，广之子也。
二月，上幸晋阳，命高颎居守。
夏，四月，辛酉，至自晋阳。
尚书左仆射高颎、治书侍御史柳彧等谏，以为朝堂非杀人之所，殿廷非决罚之地。
颎等乃尽诣朝堂请罪，上顾谓领左右都督田元曰：吾杖重乎。
元曰：重。
后楚州行参军李君才上言：上宠高颎过甚。
五月，乙未，诏曰：魏末丧乱，军人权置坊府，南征北伐，居处无定，家无完堵，地罕包桑，朕甚愍之。
凡是军人，可悉属州县，垦田、籍帐，一与民同。
军府统领，宜依旧式。
罢山东、河南及北方缘边之地新置军府。
六月，辛酉，制民年五十免役收庸。
秋，七月，癸卯，以纳言杨素为内史令。
冬，十一月，辛丑，上祀南郊。
乐安蔡道人、蒋山李㥄、饶州吴世华、温州沈孝彻、泉州王国庆、杭州杨宝英、交州李春等皆自称大都督，攻陷州县。
素将济江，使始兴麦铁杖戴束稾，夜，浮渡江觇贼，还而复往，为贼所擒，遣兵仗三十人防之。
铁杖取贼刀，乱斩防者，杀之皆尽，割其鼻，怀之以归。
素大奇之，奏授仪同三司。
素帅舟师自杨子津入，击贼帅硃莫问于京口，破之。
进击晋陵贼帅顾世兴、无锡贼帅叶略，皆平之。
沈玄懀败走，素追擒之。
高智慧据浙江东岸为营，周亘百余里，船舰被江；素击之。
子总管南阳来护儿言于素曰：吴人轻锐，利在舟楫，必死之贼，难与争锋，公宜严陈以待之，勿与接刃。
请假奇兵数千潜渡江，掩破其壁。
使退无所归，进不得战，此韩信破赵之策也。
”素从之。
护儿以轻舸数百直登江岸，袭破其营，因纵火，烟焰张天。
贼顾火而惧，素因纵兵奋击，大破之，贼遂溃。
智慧逃入海，素蹑之至海曲，召行军记室封德彝计事，德彝坠水，人救，获免，易衣见素，竟不自言。
素后知之，问其故，曰：私事也，所以不白。
素嗟异之。
德彝名伦，以字行，隆之之孙也。
汪文进以蔡道人为司空，守乐安，素进讨，悉平之。
素遣总管史万岁帅众二千，自婺州别道逾岭越海，攻破溪洞，不可胜数。
前后七百馀战，转斗千馀里，寂无声问者十旬，远近皆以万岁为没。
万岁置书竹筒中，浮之于水，汲者得之，言于素。
素上其事，上嗟叹，赐万岁家钱十万。
素班师，上遣左领军将军独孤陀至浚仪迎劳；比到京师，问者日至。
杨素用兵多权略，驭众严整，每将临敌，辄求人过失而斩之，多者百馀人，少不下十数，流血盈前，言笑自若。
以并州总管晋王广为扬州总管，镇江都，复以秦王俊为并州总管。
番禺夷王仲宣反，岭南首领多应多，引兵围广州。
韦洸中流矢卒，诏以其副慕容三藏检校广州道行军事。
又诏给事郎裴矩巡抚岭南，矩至南康，得兵数千人。
仲宣遣别将周师举围东衡州，矩与大将军鹿愿击斩之，进至南海。
以矩为民部侍郎。
拜冯盎高州刺史，追赠冯宝广州总管、谯国公。
册洗氏为谯国夫人，开谯国夫人幕府，置长史以下官属，官给印章，听发部落六州兵马，若有机急，便宜行事。
番州总管赵讷贪虐，诸俚、獠多亡叛。
夫人遣长史张融上封事，论安抚之宜，并言讷罪，不可以招怀远人。
上遣推讷，得其赃贿，竟致于法；敕委夫人招慰亡叛。
夫人亲载诏书，自称使者，历十馀州，宣述上意，谕诸俚、獠，所至皆降。
上嘉之，赐夫人临振县为汤沐邑，赠冯仆崖州总管、平原公。
隋高祖文皇帝开皇十一年（辛亥公元591年）。
春，正月，皇太子妃元氏薨。
二月，戊午，吐谷浑遣使入贡。
辛巳晦，日有食之。
初，帝微时，与滕穆王瓚不协。
帝为周相，以瓚为大宗伯，瓚恐为家祸，阴欲图帝，帝隐之。
瓚妃，周高祖妹顺阳公主也，与独孤后素不平，阴为咒诅；帝命出之，瓚不可。
秋，八月，壬申，瓚从帝幸栗园，暴薨，时人疑其遇鸩。
乙亥，帝至自栗园。
沛达公郑译卒。
隋高祖文皇帝开皇十二年（壬子公元592年）。
春，二月，己巳，以蜀王秀为内史令兼右领军大将军。
国子博士何妥与尚书右仆射邳公苏威争议事，积不相能。
威子夔为太子通事舍人，少敏辩，有盛名，士大夫多附之。
其不相应领，类多如此。
己巳，上享太庙。
壬申晦，日有食之。
帝以天下用律者多春驳，罪同论异，八月，甲戌，制：诸州死罪，不得辄决，悉移大理按覆，事尽，然后上省奏裁。
冬，十月，壬午，上享太庙。
十一月，辛亥，祀南郊。
己未，新义公韩擒虎卒。
十二月，乙酉，以内史令杨素为尚书右仆射，与高颎专掌朝政。
素性疏辩，高下在心，朝臣之内，颇推高颎，敬牛弘，厚接薛道衡，视苏威蔑如也，自馀朝贵，多被陵轹。
其才艺风调优于颎；至于推诚体国，处物平当，有宰相识度，不如颎远矣。
右领军大将军贺若弼，自谓功名出朝臣之右，每以宰相自许。
隋高祖文皇帝开皇十三年（癸丑公元593年）。
春，正月，壬子，上祀感生帝。
壬戌，行幸岐州。
二月，丙午，诏营仁寿宫于岐州之北，使杨素监之。
素奏前莱州刺史宇文恺检校将作大匠，记室封德彝为土木监。
于是夷山堙谷以立宫殿，崇台累榭，宛转相属。
丁亥，上至自岐州。
己卯，立皇孙暕为豫章王。
暕，广之子也。
丁酉，制：私家不得藏纬候、图谶。
秋，七月，戊辰晦，日有食之。
上之灭陈也，以陈叔宝屏风赐突厥大义公主。
公主以其宗国之覆，心常不平，书屏风，为诗叙陈亡以自寄。
上闻而恶之，礼赐渐薄。
彭公刘昶先尚周公主，流人杨钦亡入突厥，诈言昶欲与其妻作乱攻隋，遣钦来密告大义公主，发兵扰边。
都蓝可汗信之，乃不修职贡，颇为边患。
上遣车骑将军长孙晟使于突厥，微观察之。
公主见晟，言辞不逊，又遣所私胡人安遂迦与杨钦计议，扇惑都蓝。
晟至京师，具以状闻。
上遣晟往索钦；都蓝不与，曰：检校客内无此色人。
晟乃赂其达官，知钦所在。
夜，掩获之，以示都蓝，因发公主私事，国人大以为耻。
都蓝执安遂迦等，并以付晟。
上大喜，加授开府仪同三司，仍遣入突厥废公主。
内史侍郎裴矩请说都蓝使杀公主。
时处罗侯之子染干，号突利可汗，居北方，遣使求婚，上使裴矩谓之曰：当杀大义公主，乃许婚。
突利复谮之于都蓝，都蓝因发怒，杀公主，更表请婚，朝议将许之。
长孙晟曰：臣观雍虞闾反覆无信，直以与玷厥有隙，所以欲依倚国家，虽与为婚，终当叛去。
今若得尚公主，承藉威灵，玷厥、染干必受其征发。
强而更反，后恐难图。
且染干者，处罗侯之子，素有诚款，于今两代，前乞通婚，不如许之，招令南徙，兵少力弱，易可抚驯，使敌雍虞闾以为边捍。
上曰：善。
复遣晟慰谕染干，许尚公主。
牛弘使协律郎范阳祖孝孙等参定雅乐，从陈阳山太守毛爽受京房律法，布管飞灰，顺月皆验。
隋高祖文皇帝开皇十四年（甲寅公元594年）。
春，三月，乐成。
夏，四月，乙丑，诏行新乐，且曰：民间音乐，流僻日久，弃其旧体，竞造繁声，宜加禁约，务存其本。
万宝常听太常所奏乐，泫然泣曰：乐声淫厉而哀，天下不久将尽。
时四海全盛，闻者皆谓不然；大业之末，其言卒验。
宝常贫而无子，久之，竟饿死。
且死，悉取其书烧之，曰：用此何为。
工部尚书苏孝慈以为官司出举兴生，烦扰百姓，败损风俗，请皆禁止，给地以营农。
秋，七月，乙未，以邳公苏威为纳言。
初，张宾历既行，广平刘孝孙及冀州秀才刘焯并言其失。
宾方有宠于上，刘晖附会之，共短孝孙等，斥罢之。
后宾卒，孝孙为掖县丞，委官入京，上其事，诏留直太史，累年不调，乃抱其书，使弟子舆榇来诣阙下，伏而恸哭；执法拘而奏之。
帝异焉，以问国子祭酒何妥，妥言其善。
乃遣与宾历比较短长。
直太史勃海张胄玄与孝孙共短宾历，异论锋起，久之不定。
上令参问日食事，杨素等奏：太史凡奏日食二十有五，率皆无验，胄玄所刻，前后妙中，孝孙所刻，验亦过半。
于是上引孝孙、胄玄等亲自劳徠。
孝孙请先斩刘晖，乃可定历，帝不怿，又罢之。
孝孙寻卒。
冬，闰十月，甲寅，诏以齐、梁、陈宗祀废绝，命高仁英、萧琮、陈叔宝以时修祭，所须器物，有司给之。
陈叔宝从帝登邙山，侍饮，赋诗曰：日月光天德，山河壮帝居；太平无以报，愿上东封书。
并表请封禅。
帝优诏答之。
它日，复侍宴，及出，帝目之曰：此败岂不由酒。
以作诗之功，何如思安时事。
当贺若弼渡京口，彼人密启告急，叔宝饮酒，遂不之省。
高颎至日，犹见启在床下，未开封。
此诚可笑，盖天亡之也。
昔苻氏征伐所得国，皆荣贵其主，苟欲求名，不知违天命；与之官，乃违天也。
齐州刺史卢贲坐民饥闭民粜，除名。
帝后复欲授以一州，贲对诏失旨，又有怨言，帝大怒，遂不用。
皇太子为言：此辈并有佐命功，虽性行轻险，诚不可弃。
帝曰：我抑屈之，全其命也。
微刘昉、郑译、卢贲、柳裘、皇甫绩等，则我不至此。
然此等皆反覆子也，当周宣帝时，以无赖得幸。
及帝大渐，颜之仪等请以赵王辅政，此辈行诈，顾命于我。
我将为政，又欲乱之，故昉谋大逆，译为巫蛊。
如贲之例，皆不满志，任之则不逊，置之则怨望，自为难信，非我弃之。
众人见此，谓我薄于功臣，斯不然矣。
贲遂废，卒于家。
晋王广帅百官抗表，固请封禅。
帝令牛弘等创定仪注，既成，帝视之，曰：兹事体大，朕何德以堪之。
但当东巡，因致祭泰山耳。
十二月，乙未，车驾东巡。
上好禨祥小数，上仪同三司萧吉上书曰：甲寅，乙卯，天地之合也。
今兹甲寅之年，以辛酉朔旦冬至，来年乙卯，以甲子夏至。
冬至阳始，郊天之日，即至尊本命；夏至阴始，祀地之辰，即皇后本命。
至尊德并乾之覆育，皇后仁同地之载养，所以二仪元气并会本辰。
上大悦，赐物五百段。
吉，懿之孙也。
员外散骑侍郎王劭言上有龙颜戴干之表，指示群臣。
上悦，拜著作郎。
劭前后上表言上受命符瑞甚众，又采民间歌谣，引图书谶纬，捃摭佛经，回易文字，曲加诬饰，撰《皇隋灵感志》三十卷奏之，上令宣示天下。
劭集诸州朝集，使盥手焚香而读之，曲折其声，有如歌咏，经涉旬朔，遍而后罢。
上益喜，前后赏赐优洽。
隋高祖文皇帝开皇十五年（乙卯公元595年）。
春，正月，壬戌，车驾顿齐州。
二月，丙辰，收天下兵器，敢私造者坐之；关中、缘边不在其例。
三月，己未，至自东巡。
夏，四月，己丑朔，赦天下。
六月，戊子，诏凿底柱。
庚寅，相州刺史豆卢通贡绫文布，命焚之于朝堂。
秋，七月，纳言苏威坐从祠太山不敬，免，俄而复位。
上谓群臣曰：世人言苏威诈清，家累金玉，此妄言也。
然其性狠戾，不切世要，求名太甚，从己则悦，违之必怒，此其大病耳。
戊寅，上至自仁寿宫。
冬，十月，戊子，以吏部尚书韦世康为荆州总管。
十一月，辛酉，上幸温汤。
十二月，戊子，敕：盗边粮一升已上，皆斩，仍籍没其家。
己丑，诏文武官以四考受代。
汴州刺史令狐熙来朝，考绩为天下之最，赐帛三百匹，颁告天下。
熙，整之子也。
隋高祖文皇帝开皇十六年（丙辰公元596年）。
春，正月，丁亥，以皇孙裕为平原王，筠为安成王，嶷为安平王，恪为襄城王，该为高阳王，韶为建安王，煚为颍川王，皆勇之子也。
夏，六月，甲午，初制工商不得仕进。
秋，八月，丙戌，诏：决死罪者，三奏然后行刑。
冬，十月，己丑，上幸长春宫；十一月，壬子，还长安。
党项寇会州，诏发陇西兵讨降之。
帝以光化公主妻吐谷浑可汗世伏；世伏上表请称公主为天后，上不许。
隋高祖文皇帝开皇十七年（丁巳公元597年）。
春，二月，癸未，太平公史万岁击南宁羌，平之。
初，梁睿之克王谦也，西南夷、獠莫不归附，唯南宁州酋帅爨震恃远不服。
睿上疏，以为：南宁州，汉世牂柯之地，户口殷众，金宝富饶。
梁南宁州刺史徐文盛为湘东王征赴荆州，属东夏尚阻，未遑远略，土民爨瓚遂窃据一方，国家遥授刺史，其子震相承至今。
而震臣礼多亏，贡赋不入，乞因平蜀之众，略定南宁。
其后南宁夷爨玩来降，拜昆州刺史，既而复叛。
乃以左领军将军史万岁为行军总管，帅众击之，入自蜻蛉川，至于南中。
夷人前后屯据要害，万岁皆击破之；过诸葛亮纪功碑，渡西洱河，入渠滥川，行千馀里，破其三十馀部，虏获男女二万馀口。
诸夷大惧，遣使请降，献明珠径寸，于是勒石颂美隋德。
万岁请将爨玩入朝，诏许之。
爨玩阴有二心，不欲诣阙，赂万岁以金宝，万岁于是舍爨玩而还。
庚寅，上幸仁寿宫。
桂州俚帅李光仕作乱，帝遣上柱国王世积与前桂州总管周法尚讨之，法尚发岭南兵，世积发岭北兵，俱会尹州。
世积所部遇瘴，不能进，顿于衡州，法尚独讨之。
光仕战败，帅劲兵走保白石洞。
法尚大获家口，其党有来降者，辄以妻子还之。
居旬日，降者数千人。
光仕众溃而走，追斩之。
帝又遣员外散骑侍郎何稠募兵讨光仕，稠谕降其党莫崇等，承制署首领为州县官。
稠，妥之兄子也。
上以岭南夷、越数反，以汴州刺史令狐熙为桂州总管十七州诸军事，许以便宜从事，刺史以下官得承制补授。
熙至部，大弘恩信，其溪洞渠帅更相谓曰：前时总管皆以兵威相胁，今者乃以手教相谕，我辈其可违乎。
于是相帅归附。
先是州县生梗，长吏多不得之官，寄政于总管府。
熙悉遣之，为建城邑，开设学校，华、夷感化焉。
俚帅宁猛力，在陈世已据南海，隋因而抚之，拜安州刺史。
猛力恃险骄倨，未尝参谒。
熙谕以恩信，猛力感之，诣府请谒，不敢为非。
熙奏改安州为钦州。
帝以所在属官不敬惮其上，事难克举，三月，丙辰，诏诸司论属官罪，有律轻情重者，听于律外斟酌决杖。
于是上下相驱，迭行捶楚，以残暴为干能，以守法为懦弱。
帝以盗贼繁多，命盗一钱以上皆弃市，或三人共盗一瓜，事发即死。
于是行旅皆晏起早宿，天下懔懔。
有数人劫执事而谓之曰：吾岂求财者邪。
但为枉人来耳。
而为我奏至尊：自古以来，体国立法，未有盗一钱而死者也。
而不为我以闻，吾更来，而属无类矣。
帝闻之，为停此法。
帝尝乘怒，欲以六月杖杀人，大理少卿河东赵绰固争曰：季夏之月，天地成长庶类，不可以此时诛杀。
帝报曰：六月虽曰生长，此时必有雷霆；我则天而行，有何不可。
遂杀之。
萧摩诃子世略在江南作乱，摩诃当从坐，上曰：世略年未二十，亦何能为。
以其名将之子，为人所逼耳。
因赦摩诃。
绰固谏不可，上不能夺，欲绰去而赦之，因命绰退食。
绰曰：臣奏狱未决，不敢退。
上曰：大理其为朕特舍摩诃也。
因命左右释之。
刑部侍郎辛亶尝衣绯裈，俗云利官；上以为厌蛊，将斩之。
绰曰：法不当死，臣不敢奉诏。
上怒甚，曰：卿惜辛亶而不自惜也。
命引绰斩之。
绰曰：陛下宁杀臣，不可杀辛亶。
至朝堂，解衣当斩，上使人谓绰曰：竟何如。
对曰：执法一心，不敢惜死。
上拂衣而入，良久，乃释之。
明日谢绰，劳勉之，赐物三百段。
时上禁行恶钱，有二人在市，以恶钱易好者，武候执以闻，上令悉斩之，绰进谏曰：此人所坐当杖，杀之非法。
上曰：不关卿事。
绰曰：陛下不以臣愚暗，置在法司，欲妄杀人，岂得不关臣事。
上曰：撼大木，不动者当退。
对曰：臣望感天心，何论动木。
上复曰：啜羹者热则置之，天子之威，欲相挫邪。
绰拜而益前，诃之，不肯退，上遂入。
治书侍御史柳彧复上奏切谏，上乃止。
上以绰有诚直之心，每引入阁中，或遇上与皇后同榻，即呼绰坐，评论得失，前后赏赐万计。
与大理卿薛胄同时，俱名平恕；然胄断狱以情而绰守法，俱为称职。
胄，端之子也。
帝晚节用法益峻，御史于元日不劾武官衣剑之不齐者，帝曰：尔为御史，纵舍自由。
命杀之，谏议大夫毛思祖谏，又杀之。
将作寺丞以课麦迟晚，武库令以署庭荒芜，左右出使，或授牧宰马鞭、鹦鹉，帝察知，并亲临斩之。
帝遣新卫大都督长安屈突通往陇西检覆群牧，得隐匿马二万馀匹，帝大怒，将斩太仆卿慕容悉达及诸监官千五百人。
通谏曰：人命至重，陛下奈何以畜产之故杀千有馀人。
臣敢以死请。
帝瞋目叱之，通又顿首曰：臣一身分死，就陛下丐千馀人命。
帝感寤，曰：朕之不明，以至于此。
赖有卿忠言耳。
于是悉达等皆减死论，擢通为右武候将军。
上柱国彭公刘昶与帝有旧，帝甚亲之；其子居士，任侠不遵法度，数有罪，上以昶故，每原之。
居士转骄恣，取公卿子弟雄健者，辄将至家，以车轮括其颈而棒之，殆死能不屈者，称为壮士，释而与交。
党与三百人，殴击路人，多所侵夺，至于公卿妃主，莫敢与校。
或告居士谋为不轨，帝怒，斩之，公卿子弟坐居士除名者甚众。
杨素、牛弘等复荐张胄玄历术。
上令杨素与术数人立议六十一事，皆旧法久难通者，令刘晖等与胄玄等辩析之。
晖杜口一无所答，胄玄通者五十四，上乃拜胄玄员外散骑侍郎兼太史令，赐物千段，令参定新术。
至是，胄玄历成。
夏，四月，戊寅，诏颁新历；前造历者刘晖等四人并除名。
秦王俊，幼仁恕，喜佛教，尝请为沙门，不许。
及为并州总管，渐好奢侈，违越制度，盛治宫室。
俊好内，其妃崔氏，弘度之妹也，性妒，于瓜中进毒，由是得疾，征还京师。
上以为奢纵，丁亥，免俊官，以王就第。
崔妃以毒王，废绝，赐死于家。
左武卫将军刘升谏曰：秦王非有它过，但费官物，营廨舍而已，臣谓可容。
上曰：法不可违。
杨素谏曰：秦王之过，不应至此，愿陛下详之。
上曰：我是五儿之父，非兆民炎父。
若如公意，何不别制天子儿律。
以周公之为人，尚诛管、蔡，我诚不及周公远矣，安能亏法乎。
卒不许。
戊戌，突厥突利可汗来逆女，上舍之太常，教习六礼，妻以宗女安义公主。
上欲离间都蓝，故特厚其礼，遣太常卿牛弘、纳言苏威、民部尚书斛律孝卿相继为使。
突利本居北方，既尚主，长孙晟说其帅众南徙，居度斤旧镇，锡赉优厚。
都蓝怒曰：我，大可汗也，反不如染干。
于是朝贡遂绝，亟来抄掠边鄙。
突利伺知动静，辄遣奏闻，由是边鄙每先有备。
九月，甲申，上至自仁寿宫。
鲁公虞庆则之讨李世贤也，以妇弟赵什住为随府长史。
什住通于庆则爱妾，恐事泄，乃宣言庆则不欲此行，上闻之，礼赐甚薄。
庆则还，至潭州临桂岭，观眺山川形势，曰：此诚险固，加以足粮，若守得其人，攻不可拔。
使什住驰诣京师奏事，观上颜色，什住因告庆则谋反，下有司案验。
十二月，壬子，庆则坐死，拜什住为柱国。
高丽王汤闻陈亡，大惧，治兵积谷，为拒守之策。
是岁，上赐汤玺书，责以虽称籓附，诚节未尽”。
且曰：彼之一方，虽地狭人少，今若黜王，不可虚置，终须更选官属，就彼安抚。
王若洒心易行，率由宪章，即是朕之良臣，何劳别遣才彦。
王谓辽水之广，何如长江。
高丽之人，多少陈国。
朕若不存含育，责王前愆，命一将军，何待多力。
殷勤晓示，许王自新耳。
汤得书，惶恐，将奉表陈谢。
会病卒，子元嗣立，上使使拜元为上开府仪同三司，袭爵辽东公。
元奉表谢恩，因请封王，上许之。
吐谷浑大乱，国人杀世伏，立其弟伏允为主，遣使陈废立之事，并谢专命之罪，且请依俗尚主；上从之。
自是朝贡岁至。
隋高祖文皇帝开皇十八年（戊午公元598年）。
春，二月，甲辰，上幸仁寿宫。
高丽王元帅靺鞨之众万馀寇辽西，营州总管冲击韦走之。
上闻而大怒，乙巳，以汉王谅、王世积并为行军元帅，将水陆三十万伐高丽，以尚书左仆射高颎为汉王长史，周罗睺为水军总管。
夏，四月，辛亥，诏：畜猫鬼、蛊毒、厌媚野道之家，并投于四裔。
六月，丙寅，下诏黜高丽王元官爵。
汉王谅军出临渝关，值水潦，馈运不继，军中乏食，复遇疾疫。
周罗睺自东莱泛海趣平壤城，亦遭风，船多飘没。
秋，九月，己丑，师还，死者什八九。
高丽王元亦惶惧遣使谢罪，上表称辽东粪土臣元”，上于是罢兵，待之如初。
百济王昌遣使奉表，请为军导，帝下诏谕以高丽服罪，朕已赦之，不可致伐。
厚其使而遣之。
高丽颇知其事，以兵侵掠其境。
辛卯，上至自仁寿宫。
冬，十一月，癸未，上祀南郊。
十二月，自京师至仁寿宫，置行宫十有二所。
南宁夷爨玩复反。
蜀王秀奏史万岁受赂纵贼，致生边患。
上责万岁，万岁诋谰；上怒，命斩之。
高颎及左卫大将军元旻等固请曰：万岁雄略过人，将士乐为致力，虽古名将，未能过也。
上意少解，于是除名为民。
隋高祖文皇帝开皇十九年（己未公元599年）。
春，正月，癸酉，赦天下。
二月，甲寅，上幸仁寿宫。
突厥突利可汗因长孙晟奏言都蓝可汗作攻具，欲攻大同城。
诏以汉王谅为元帅，尚书左仆射高颎出朔州道，右仆射杨素出灵州道，上柱国燕荣出幽州道以击都蓝，皆取汉王节度；然汉王竟不临戎。
都蓝闻之，与达头可汗结盟，合兵掩袭突利，大战长城下，突利大败。
都蓝尽杀其兄弟子侄，遂渡河入蔚州。
突利部落散亡，夜，与长孙晟以五骑南走，比旦，行百馀里，收得数百骑。
突利与其下谋曰：今兵败入朝，一降人耳，大隋天子岂礼我乎。
玷厥虽来，本无冤隙，若往投之，必相存济。
晟知之，密遣使者入伏远镇，令速举烽。
突利见四烽俱发，以问晟，晟绐之曰：城高地迥，必遥见贼来。
我国家法，若贼少，举二烽；来多，举三烽；大逼，举四烽。
彼见贼多而又近耳。
突利大惧，谓其众曰：追兵己逼，且可投城。
既入镇，晟留其达官执室领其众，自将突利驰驿入朝。
夏，四月，丁酉，突利至长安。
帝大喜，以晟为左勋卫骠骑将军，持节护突厥。
上令突利与都蓝使者因头特勒相辩诘，突利辞直，上乃厚待之。
都蓝弟都速六弃其妻子，与突利归朝，上嘉之，使突利多遗之珍宝以慰其心。
高颎使上柱国赵仲卿将兵三千为前锋，至族蠡山，与突厥遇，交战七日，大破之；追奔至乞伏泊，复破之，虏千馀口，杂畜万计。
六月，丁酉，以豫章王暕为内史令。
宜阳公王世积为凉州总管，其亲信安定皇甫孝谐有罪，吏捕之，亡抵世积，世积不纳。
孝谐配防桂州，因上变，称世积尝令道人相其贵不，道人答曰：公当为国主，又将之凉州。
其所亲谓世积曰：河西天下精兵处，可图大事。
世积曰：凉州土旷人希，非用武之国。
”世积坐诛，拜孝谐上大将军。
独孤后性妨忌，后宫莫敢进御。
时太子勇失爱于上，潜有废立之志，从容谓颎曰：有神告晋王妃，言王必有天下，若之何。
颎长跪曰：长幼有序，其可废乎。
上默然而止。
独孤后知颎不可夺，阴欲去之。
会上令选东宫卫士以入上台，颎奏称：若尽取强者，恐东宫宿卫太劣。
上作色曰：我有时出入，宿卫须得勇毅。
太子毓德东宫，左右何须壮士。
此极弊法。
如我意者，恒于交番之日，分向东宫，上下团伍不别，岂非佳事。
我熟见前代，公不须仍踵旧风。
颎子表仁，娶太子女，故上以此言防之。
颎夫人卒，独孤后言于上曰：高仆射老矣，而丧夫人，陛下何能不为之娶。
及击突厥，出白道，进图入碛，遣使请兵，近臣缘此言颎欲反。
上未有所答，颎已破突厥而还。
及王世积诛，推核之际，有宫禁中事，云于颎处得之，上大惊。
有司又奏颎及左右卫大将军元旻、元胄，并与世积交通，受其名马之赠。
旻、胄坐免官。
上柱国贺若弼、吴州总管宇文㢸、刑部尚书薛胄、民部尚书斛律孝卿、兵部尚书柳述等明颎无罪，上愈怒，皆以属吏，自是朝臣无敢言者。
秋，八月，癸卯，颎坐免上柱国、左仆射，以齐公就第。
未几，上幸秦王俊第，召颎侍宴。
颎歔欷悲不自胜，独孤后亦对之泣。
上谓颎曰：朕不负公，公自负也。
因谓侍臣曰：我于高颎，胜于儿子，虽或不见，常似目前。
自其解落，瞑然忘之，如本无高颎。
人臣不可以身要君，自云第一也。
尼令晖复云：十七、十八年，皇帝有大厄，十九年不可过。
孔子以大圣之才，犹不得天下。
颎初为仆射，其母戒之曰：汝富贵已极，但有一斫头耳，尔其慎之。
颎由是常恐祸变。
至是，颎欢然无恨色。
先是国子祭酒元善言于上曰：杨素粗疏，苏威怯懦，元胄、元旻正似鸭耳。
可以付社稷者，唯独高颎。
上初然之。
及颎得罪，上深责之，善忧惧而卒。
九月，以太常卿牛弘为吏部尚书。
弘选举先德行而后文才，务在审慎，虽致停缓，其所进用，并多称职。
吏部侍郎高孝基鉴赏机晤，清慎绝伦，然爽俊有馀，迹似轻薄，时宰多以此疑之；唯弘深识其真，推心任委。
隋之选举得人，于斯为最，时论弥服弘识度之远。
冬，十月，甲午，以突厥突利可汗为意利珍豆启民可汗，华言意智健”也。
突厥归启民者男女万余口，上命长孙晟将五万人于朔州，筑大利城以处之。
时安义公主已卒，复使晟持节送宗女义成公主以妻之。
晟奏：染干部落，归者益众，虽在长城之内，犹被雍虞闾抄掠，不得宁居。
请徙五原，以河为固，于夏、胜两州之间，东西至河，南北四百里，掘为横堑，令处其内，使得任情畜牧。
上从之。
又令上柱国赵仲卿屯兵二万为启民防达头，代州总管韩洪等将步骑一万镇恒安。
达头骑十万来寇，韩洪军大败，仲卿自乐宁镇邀击，斩首虏千馀级。
帝遣越公杨素出灵州，行军总管韩僧寿出庆州。
太平公史万岁出燕州，大将军武威姚辩出河州，以击都蓝。
师未出塞，十二月，乙未，都蓝为部下所杀，达头自立为步迦可汗，其国大乱。
长孙晟言于上曰：今官军临境，战数有功，虏内自携离，其主被杀，乘此招抚，可以尽降。
请遣染干部下分道招慰。
上从之。
降者甚众。
隋高祖文皇帝开皇二十年（庚申公元600年）。
春，二月，熙州人李英林反。
三月，辛卯，以扬州总管司马河内张衡为行军总管，帅步骑五万讨平之。
我语颎曰：功臣正宜授勋官，不可预朝政。
长孙晟帅降人为秦州行军总管，受晋王节度。
史万岁出塞，至大斤山，与虏相遇。
达头遣使问：隋将为谁。
候骑报：史万岁也。
突厥复问：得非敦煌戍卒乎。
”候骑曰：是也。
达头惧而引去。
万岁驰追百馀里，纵击，大破之，斩数千级；逐北，入碛数百里，虏远遁而还。
诏遣长孙晟复还大利城，安抚新附。
秦孝王俊久疾，未能起，遣使奉表陈谢。
后遇冬至，百官皆诣勇，勇张乐受贺。
上知之，问朝臣曰：近闻至日内外百官相帅朝东宫，此何礼也。
太常少卿辛亶对曰：于东宫，乃贺也，不得言朝。
上曰：贺者正可三数十人，随情各去，何乃有司征召，一时普集。
太子法服设乐以待之，可乎。
因下诏曰：礼有等差，君臣不杂。
皇太子虽居上嗣，义兼臣子，而诸方岳牧正冬朝贺，任土作贡，别上东宫；事非典则，宜悉停断。
自是恩宠始衰，渐生猜阻。
勇多内宠，昭训云氏尤幸。
上密令善相者来和遍视诸子，对曰：晋王眉上双骨隆起，贵不可言。
上又问上仪同三司韦鼎：我诸儿谁得嗣位。
对曰：至尊、皇后所最爱者当与之，非臣敢预知也。
上笑曰：卿不肯显言邪。
晋王广美姿仪，性敏慧，沉深严重；好学，善属文；敬接朝士，礼极卑屈；由是声名籍甚，冠于诸王。
广与安州总管宇文述素善，欲述近己，奏为寿州刺史。
广尤亲任总管司马张衡，衡为广画夺宗之策。
广问计于述，述曰：皇太子失爱已久，令德不闻于天下。
大王仁孝著称，才能盖世，数经将领，频有大功；主上之与内宫，咸所钟爱，四海之望，实归大王。
然废立者国家大事，处人父子骨肉之间，诚未易谋也。
然能移主上意者，唯杨素耳，素所与谋者唯其弟约。
述雅知约，请朝京师，与约相见，共图之。
广大悦，多赍金宝，资述入关。
上遂疏忌勇，乃于玄武门达至德门量置候人，以伺动静，皆随事奏闻。
又，东宫宿卫之人，侍官以上，名籍悉令属诸卫府，有勇健者咸屏去之。
出左卫率苏孝慈为淅州刺史，勇愈不悦。
太史令袁充言于上曰：臣观天文，皇太子当废。
上曰：玄象久见，群臣不敢言耳。
充，君正之子也。
晋王广又令督王府军事姑臧段达私赂东宫幸臣姬威，令伺太子动静，密告杨素；于是内外喧谤，过失日闻。
左卫大将军五原公元旻谏曰：废立大事，诏旨若行，后悔无及。
谗言罔极，惟陛下察之。
己巳，诏：元旻、唐令则及太子家令邹文腾、左卫率司马夏侯福、典膳监元淹、前吏部侍郎萧子宝、前主玺下士何竦并处斩，妻妾子孙皆没官。
车骑将军榆林阎毗、东郡公崔君绰、游骑尉沈福宝、瀛州术士章仇太翼，特免死，各杖一百，身及妻子、资财、田宅皆没官。
副作大匠高龙叉、率更令晋文建、通直散骑侍郎元衡皆处尽。
”于是集群官于广阳门外，宣诏戮之。
乃移勇于内史省，给五品料食。
赐杨素物三千段，元胄、杨约并千段，赏鞫勇之功也。
文林郎杨孝政上书谏曰：皇太子为小人所误，宜加训诲，不宜废黜。
上怒，挞其胸。
初，云昭训父定兴，出入东宫无节，数进奇服异器以求悦媚；左庶子裴屡谏，勇不听。
政谓定兴曰：公所为不合法度。
勇尝宴宫臣，唐令则自弹琵琶，歌《娬媚娘》。
既见上，言将士有功，为朝廷所抑。
十一月，戊子，立晋王广为皇太子。
天下地震，太子请降章服，宫官不称臣。
十二月，戊午，诏从之。
以宇文述为左卫率。
始，太子之谋夺宗也，洪州总管郭衍预焉，由是征衍为左监门率。
帝囚故太子勇于东宫，付太子广掌之。
勇自以废非其罪，频请见上申冤，而广遏之不得闻。
勇于是升树大叫，声闻帝所，冀得引见。
杨素因言勇情志昏乱，为癫鬼所著，不可复收。
帝以为然，卒不得见。
是岁，征同州刺史蔡王智积入朝。
智积，帝之弟子也。
性修谨，门无私谒，自奉简素，帝甚怜之。
智积有五男，止教读《论语》、《孝经》，不令交通宾客。
或问其故，智积曰：卿非知我者。
其意盖恐诸子有才能以致祸也。
参等辞谢。
往以海内乱离，德教废绝，吏无慈爱之心，民怀奸诈之意。
太史令袁充表称：隋兴已后，昼日渐长，开皇元年，冬至之景长一丈二尺七寸二分；自尔渐短，至十七年，短于旧三寸七分。
隋高祖文皇帝仁寿元年（辛酉公元601年）。
春，正月，乙酉朔，赦天下，改元。
以尚书右仆射杨素为左仆射，纳言苏威为右仆射。
丁酉，徙河南王昭为晋王。
突厥步迦可汗犯塞，败代州总管韩弘于恒安。
以晋王昭为内史令。
二月，乙卯朔，日有食之。
夏，五月，己丑，突厥男女九万口来降。
六月，乙卯，遣十六使巡省风俗。
乙丑，诏以天下学校生徒多而不精，唯简留国子学生七十人，太学、四门及州县学并废。
前殿内将军河间刘炫上表切谏，不听。
秋，七月，戊戌，改国子学为太学。
山獠作乱，以卫尉少卿洛阳卫文昇为资州刺史镇抚之。
文昇名玄，以字行。
潮、成等五州獠反，高州酋长冯盎驰诣京师，请讨之。
诏以杨素为云州道行军元帅，长孙晟为受降使者，挟启民可汗北击步迦。
隋高祖文皇帝仁寿二年（壬戌公元602年）。
春，三月，己亥，上幸仁寿宫。
突厥思力俟斤等南渡河，掠启民男女六千口、杂畜二十馀万而去。
杨素帅诸军追击，转战六十馀里，大破之，突厥北走。
益州总管蜀王秀，容貌瑰伟，有胆气，好武艺。
帝每谓独孤后曰：秀必以恶终，我在当无虑，至兄弟，必反矣。
大将军刘哙之讨西爨也，帝令上开府仪同三司杨武通将兵继进。
秀以嬖人万智光为武通行军司马。
帝以秀任非其人，谴责之，因谓群臣曰：坏我法者，子孙也。
譬如猛虎，物不能害，反为毛间虫所损食耳。
遂分秀所统。
自长史元岩卒后，秀渐奢僭，造浑天仪，多捕山獠充宦者，车马被服，拟于乘舆。
及太子勇以谗废，晋王广为太子，秀意甚不平。
朝廷恐秀生变，戊子，以原州总管独孤楷为益州总管，驰传代之。
八月，甲子，皇后独孤氏崩。
太子对上及宫人哀恸绝气，若不胜丧者；其处私室，饮食言笑如平常。
又，每朝令进二溢米，而私令外取肥肉脯鲊，置竹桶中，以蜡闭口，衣袱裹而纳之。
著作郎王劭上言：佛说：人应生天上及生无量寿国之时，天佛放大光明，以香花妓乐来迎。
伏惟大行皇后福善祯符，备诸秘记，皆云是妙善菩萨。
臣谨案八月二十二日，仁寿官内再雨金银花；二十三日，大宝殿后夜有神光；二十四日卯时，永安宫北有自然种种音乐，震满虚空；至夜五更，奄然如寐，遂即升遐，与经文所说，事皆符验。
上览之悲喜。
九月，丙戌，上至自仁寿宫。
冬，十月，癸丑，以工部尚书杨达为纳言。
达，雄之弟也。
闰月，甲申，诏杨素、苏威与吏部尚书牛弘等修定五礼。
上令上仪同三司萧吉为皇后择葬地，得吉处，云：卜年二千，卜世二百。
壬寅，葬文献皇后于太陵。
诏以杨素经营葬事，勤求吉地，论素此心，事极诚孝，岂与夫平戎定寇比其功业。
可别封一子义康公，邑万户。
并赐田三十顷，绢万段，米万石，金珠绫锦称是。
蜀王秀至长安，上见之，不与语；明日，使使切让之。
秀谢罪，太子诸王流涕庭谢。
上曰：顷者秦王糜费财物，我以父道训之。
今秀蠹害生民，当以君道绳之。
于是付执法者。
开府仪同三司庆整谏曰：庶人勇既废，秦王已薨，陛下见子无多，何至如是。
蜀王性甚耿介，今被重责，恐不自全。
上大怒，欲断其舌，因谓群臣曰：当斩秀于市以谢百姓。
乃令杨素等推治之。
太子阴作偶人，缚手钉心，枷锁杻械，书上及汉王姓名，仍云请西岳慈父圣母神兵收杨坚、杨谅神魂，如此形状，勿令散荡。
密埋之华山下，杨素发之；又云秀妄述图谶，称京师妖异，造蜀地征祥；并作檄文，云指期问罪”，置秀集中，俱以闻奏。
初，杨素尝以少谴敕送南台，命治书侍御史柳彧治之。
素恃贵，坐彧床。
彧从外来见之，于阶下端笏整容谓素曰：奉敕治公之罪。
素遽下。
彧据案而坐，立素于庭，辨诘事状。
素由是衔之。
蜀王秀尝从彧求李文博所撰《治道集》，彧与之；秀遗彧奴婢十口。
及秀得罪，素奏彧以内臣交通诸侯，除名为民，配戍怀远镇。
帝使司农卿赵仲卿往益州穷案秀事，秀之宾客经过之处，仲卿必深文致法，州县长吏坐者太半。
上以为能，赏赐甚厚。
杨素弟约及从父文思、文纪、族父忌并为尚书、列卿，诸子无汗马之劳，位至柱国、刺史；广营资产，自京师及诸方都会处，邸店、碾硙、便利田宅，不可胜数；家僮数千，后庭妓妾曳绮罗者以千数；第宅华侈，制拟宫禁；亲故吏布列清显。
其后上亦寖疏忌素，乃下敕曰：仆射国之宰辅，不可躬亲细务，但三五日一向省，评论大事。
外示优崇，实夺之权也。
素由是终仁寿之末，不复通判省事。
出杨约为伊州刺史。
太子问于贺若弼曰：杨素、韩擒虎、史万岁皆称良将，其优劣何如。
弼曰：杨素猛将，非谋将；韩擒虎斗将，非领将；史万岁骑将，非大将。
太子曰：然则大将谁也。
弼拜曰：唯殿下所择。
弼意自许也。
交州俚帅李佛子作乱，据越王故城，遣其兄子大权据龙编城，其别帅李普鼎据乌延城。
杨素荐瓜州刺史长安刘方有将帅之略，诏以方为交州道行军总管，统二十七营而进。
佛子惧，请降，送之长安。
隋高祖文皇帝仁寿三年（癸亥公元603年）。
秋，八月，壬申，赐幽州总管燕荣死。
荣性严酷，鞭挞左右，动至千数。
尝见道次丛荆，以为堪作杖，命取之，辄以试人。
人或自陈无罪，荣曰：后有罪，当免汝。
既而有犯，将杖之，人曰：前日被杖，使君许以有罪宥之。
荣曰：无罪尚尔，况有罪邪。
杖之自若。
观州长史元弘嗣迁幽州长史，惧为荣所辱，固辞。
九月，壬戌，置常平官。
是岁，龙门王通诣阙献《太平十二策》，上不能用，罢归。
弟子贾琼问息谤，通曰：无辩。
问止怨，曰：不争。
汉世宗孝武皇帝建元元年（辛丑公元前140年）。
隋高祖文皇帝仁寿四年（甲子公元604年）。
春，正月，丙午，赦天下。
帝将避暑于仁寿宫，术士章仇太翼固谏；不听，太翼曰：是行恐銮舆不返。
高祖性严重，令行禁止，勤于政事。
爱养百姓，劝课农桑，轻徭薄赋。
初，文献皇后既崩，宣华夫人陈氏、容华夫人察氏皆有宠。
陈氏，陈高宗之女；蔡氏，丹杨人也。
上寝疾于仁寿宫，尚书左仆射杨素、兵部尚书柳述、黄门侍郎元岩皆入閤侍疾，召皇太子入居大宝殿。
太史令袁充奏言：皇帝即位，与尧受命年合。
讽百官表贺。
汉王谅有宠于高祖，为并州总管，自山以东，至于沧海，南距黄河，五十二州皆隶焉；特许以便宜从事，不拘律令。
会荧惑守东井，仪曹邺人傅奕晓星历，谅问之曰：是何祥也。
对曰：天上东井，黄道所经，荧惑过之，乃其常理，若入地上井，则可怪耳。
谅不悦。
总管司马安定皇甫诞切谏，谅不纳。
诞流涕曰：窃料大王兵资非京师之敌；加以君臣位定，逆顺势殊，士马虽精，难以取胜。
一旦陷身叛逆，絓于刑书，虽欲为布衣，不可得也。
谅怒，囚之。
岚州刺史乔钟葵将赴谅，其司马京兆陶模拒之曰：汉王所图不轨，公荷国厚恩，位为方伯，当竭诚效命，岂得身为厉阶乎。
钟葵失色曰：司马反邪。
临之以兵，辞气不挠，钟葵义而释之。
军吏曰：若不斩模，无以压众心。
乃囚之。
于是从谅反者凡十九州。
王頍说谅曰：王所部将吏，家属尽在关西，若用此等，则宜长驱深入，直据京都，所谓疾雷不及掩耳；若但欲割据旧齐之地，宜任东人。
总管府兵曹闻喜裴文安说谅曰：井陉以西，在王掌握之内，山东士马，亦为我有，宜悉发之；分遣羸兵屯守要害，仍命随方略地，帅其精锐，直入蒲津。
文安请为前锋，王以大军继后，风行雷击，顿于霸上。
咸阳以东，可指麾而定。
京师震扰，兵不暇集，上下相疑，群情离骇；我陈兵号令，谁敢不从。
旬日之间，事可定矣。
谅大悦，于是遣所署大将军余公理出太谷，趣河阳，大将军綦良出滏口，趣黎阳，大将军刘建出井陉，略燕、赵，柱国乔钟葵出雁门，署文安为柱国，与柱国纥单贵、王聃等直指京师。
帝以右武卫将军洛阳丘和为蒲州刺史，镇蒲津。
蒲州长史勃海高义明、司马北平荣毗皆为反者所执。
裴文安等未至蒲津百馀里，谅忽改图，令纥单贵断河桥，守蒲州，而召文安还。
谅出城，将往介州，令毓与总管属朱涛留守。
綦良攻慈州刺史上官政，不克，引兵攻行相州事薛胄，又不克，遂自滏口攻黎州，塞白马津。
子雄遂发幽州兵步骑三万，自井陉西击谅。
时刘建围戍将京兆张祥于井陉，子雄破建于抱犊山下，建遁去。
李景被围月馀，诏朔州刺史代人杨义臣救之。
谅闻赵子开败，大惧，自将众且十万，拒素于蒿泽。
杨素进击谅，大破之，擒萧摩诃。
群臣奏汉王谅当死，帝不许，除名为民，绝其属籍，竟以幽死。
冬，十月，己卯，葬文皇帝于太陵，庙号高祖，与文献皇后同坟异穴。
诏除妇人及奴婢、部曲之课，男子二十二成丁。
章仇太翼言于帝曰：陛下木命，雍州为破木之冲，不可久居。
丙申，发丁男数十万掘堑，自龙门东接长平、汲郡，抵临清关，渡河至浚仪、襄城，达于上洛，以置关防。
壬子，陈叔宝卒；赠大将军、长城县公，谥曰炀。
癸丑，下诏于伊洛建东京，仍曰：宫室之制，本以便生，今所营构，务从俭约。
蜀王秀之得罪也，右卫大将军元胄坐与交通除名，久不得调。
时慈州刺史上官政坐事徙岭南，将军丘和以蒲州失守除名，胄与和有旧，酒酣，谓和曰：上官政，壮士也，今徙岭表，得无大事乎。
因自拊腹曰：若是公者，不徒然矣。
和奏之，胄竟坐死。
于是征政为骁卫将军，以和为代州刺史。
隋炀皇帝大业元年（乙丑公元605年）。
春，正月，壬辰朔，赦天下，改元。
立妃萧氏为皇后。
废诸州总管府。
丙辰，立晋王昭为皇太子。
二月，戊辰，敕有司大陈金宝、器物、锦彩、车马，引杨素及诸将讨汉王谅有功者立于前，使其章公牛弘宣诏，称扬功伐，赐赉各有差。
素等再拜舞蹈而出。
己卯，以素为尚书令。
诏天下公除，惟帝服浅色黄衫、铁装带。
三月，丁未，诏杨素与纳言杨达、将作大匠宇文恺营建东京，每月役丁二百万人，徙洛州郭内居民及诸州富商大贾数万户以实之。
废二崤道，开葼册道。
庚申，遣黄门侍郎王弘等往江南造龙舟及杂船数万艘。
林邑王梵志遣兵守险，刘方击走之。
师渡阇黎江，林邑兵乘巨象，四面而至。
方战不利，乃多掘小坑，草覆其上，以兵挑之，既战，伪北；林邑逐之，象多陷地颠踬，转相惊骇，军遂乱。
方以弩射象，象却走，蹂其阵，因以锐师继之。
林邑大败，俘馘万计。
方引兵追之，屡战皆捷，过马援铜柱南，八日至其国都。
夏，四月，梵志弃城走入海。
方入城，获其庙主十八，皆铸金为之；刻石纪功而还。
士卒肿足，死者什四五。
方亦得疾，卒于道。
帝待诸王恩薄，多所猜忌。
滕王纶、卫王集内自忧惧，呼术者问吉凶及章醮求福。
初，西突厥阿波可汗为叶护可汗所虏，国人立鞅素特勒之子，是为泥利可汗。
泥利卒，子达漫立，号处罗可汗。
其母向氏，本中国人，更嫁泥利之弟婆实特勒。
开皇末，婆实与向氏入朝，遇达头之乱，遂留长安，舍于鸿胪寺。
铁勒者，匈奴之遗种，族类最多，有仆骨、同罗、契苾、薛延陀等部，其酋长皆号俟斤。
族姓虽殊，通谓之铁勒，大抵与突厥同俗，以寇抄为生，无大君长，分属东、西两突厥。
是岁，处罗引兵击铁勒诸部，厚税其物，又猜忌薛延陀，恐其为变，集其酋长数百人，尽杀之。
于是铁勒皆叛，立俟利发俟斤契苾歌楞为莫何可汗，又立薛延陀俟斤字也咥为小可汗，与处罗战，屡破之。
隋炀皇帝大业二年（丙寅公元606年）。
春，正月，辛酉，东京成，进将作大匠宇文恺位开府仪同三司。
丁卯，遣十使并省州省。
二月，丙戌，诏吏部尚书牛弘等议定舆服、仪卫制度。
以开府仪同三司何稠为太府少卿，使之营造，送江都。
六月，壬子，以杨素为司徒，进封豫章王暕为齐王。
秋，七月，庚申，制百官不得计考增级，必有德行、功能灼然显著者进擢之。
元德太子昭自长安来朝，数月，将还，欲乞少留；帝不许。
拜请无数，体素肥，因致劳疾，甲戌，薨。
帝哭之，数声而止，寻奏声伎，无异平日。
楚景武公杨素，虽有大功，特为帝所猜忌，外示殊礼，内情甚薄。
八月，辛卯，封皇孙倓为燕王，侗为越王，侑为代王，皆昭之子也。
九月，乙丑，立秦孝王子浩为秦王。
帝以高祖末年，法令峻刻，冬，十月，诏改修律令。
置洛口仓于巩东南原上，筑仓城，周回二十馀里，穿三千窖，窖容八千石以还，置监官并镇兵千人。
初，齐温公之世，有鱼龙、山车等戏，谓之散乐，周宣帝时，郑译奏征之。
高祖受禅，命牛弘定乐，非正声清商及九部四舞之色，悉放遣之。
帝以启民可汗将入朝，欲以富乐夸之。
太常少卿裴蕴希旨，奏括天下周、齐、梁、陈乐家子弟皆为乐户；其六品以下至庶人，有善音乐者，皆直太常。
帝从之。
于是四方散乐，大集东京，阅之于芳华苑积翠池侧。
有舍利兽先来跳跃，激水满衢，鼋鼍、龟鳖、水人、虫鱼，遍覆于地。
又有鲸鱼喷雾翳日，倏忽化成黄龙，长七八丈。
又二人戴竿，上有舞者，歘然腾过，左右易处。
又有神鰲负山，幻人吐火，千变万化。
伎人皆衣锦绣缯彩，舞者鸣环佩，缀花毦；课京兆、河南制其衣，两京锦彩为之空竭。
帝多制艳篇，令乐正白明达造新声播之，音极哀怨。
帝甚悦，谓明达曰：齐氏偏隅，乐工曹妙达犹封王；我今天下大同，方且贵汝，宜自修谨。
隋文帝大业三年（丁卯公元607年）。
春，正月，朔旦，大陈文物。
时突厥启民可汗入朝，见而慕之，请袭冠带，帝不许。
明日，又帅其属上表固请，帝大悦，谓牛弘等曰：今衣冠大备，致单于解辫，卿等功也。
各赐帛甚厚。
三月，辛亥，帝还长安。
癸丑，帝使羽骑尉朱宽入海求访异俗，至流求国而还。
初，云定兴、阎毗坐媚事太子勇，与妻子皆没官为奴婢。
夏，四月，庚辰，下诏欲安辑河北，巡省赵、魏。
牛弘等造新律成，凡十八篇，谓之《大业律》；甲申，始颁行之。
壬辰，改州为郡；改度量权衡，并依古式。
改上柱国以下官为大夫；置殿内省，与尚书、门下、内史、秘书为五省；增谒者、司隶台，与御史为三台；分太府寺置少府监，与长秋、国子、将作、都水为五监；又增改左、右翊卫等为十六府；废伯、子、男爵，唯留王、公、侯三等。
初，高祖受禅，唯立四亲庙，同殿异室而已。
帝过雁门，雁门太守丘和献食甚精；至马邑，马邑太守杨廓独无所献，帝不悦。
以和为博陵太守，仍使廓至博陵观和为式。
由是所至献食，竞为丰侈。
戊子，车驾顿榆林郡。
丁酉，启民及义成公主来朝行宫。
己亥，吐谷浑、高昌并遣使入贡。
今御营之外，请分为二十四军，日别遣一军发，相去三十里，旗帜相望，钲鼓相闻，首尾相属，千里不绝，此亦出师之盛者也。
启民可汗复上表，以为先帝可汗怜臣，赐臣安义公主，种种无乏。
臣兄弟嫉妒，共欲杀臣。
臣当是时，走无所适，仰视唯天，俯视唯地，奉身委命，依归先帝。
先帝怜臣且死，养而生之，以臣为大可汗，还抚突厥之民。
至尊今御天下，还如先帝养生臣及突厥之民，种种无乏。
臣荷戴圣恩，言不能尽。
臣今非昔日突厥可汗，乃是至尊臣民，愿帅部落变改衣服，一如华夏。
帝以为不可。
秋，七月，辛亥，赐启民玺书，谕以碛北未静，犹须征战，但存心恭顺，何必变服。
又诏发丁男百馀万筑长城，西拒榆林，东至紫河。
尚书左仆射苏威谏，帝不听，筑之二旬而毕。
帝之征散乐也，太常卿高颎谏，不听。
颎退，谓太常丞李懿曰：周天元以好乐而亡，殷鉴不远，安可复尔。
颎又以帝遇启民过厚，谓太府卿何稠曰：此虏颇知中国虚实，山川险易，恐为后患。
又谓观王雄曰：近来朝廷殊无纲纪。
礼部尚书宇文㢸私谓颎曰：天元之侈，以今方之，不亦甚乎。
又言：长城之役，幸非急务。
光禄大夫贺若弼亦私议宴可汗太侈。
八月，壬午，车驾发榆林，历云中，溯金河。
时天下承平，百物丰实，甲士五十馀万，马十万匹，旌旗辎重，千里不绝。
令宇文恺等造观风行殿，上容侍卫者数百人，离合为之，下施轮轴，倏忽推移。
胡人惊以为神，每望御营，十里之外，屈膝稽颡，无敢乘马。
癸巳，入楼烦关。
壬寅，至太原，诏营晋阳宫。
帝谓御史大夫张衡曰：朕欲过公宅，可为朕作主人。
衡乃先驰至河内，具牛酒。
帝上太行，开直道九十里，九月，己未，至济源，幸衡宅。
帝悦其山泉，留宴三日，赐赉甚厚。
衡复献食，帝令颁赐公卿，下至卫士，无不沾洽。
己巳，至东都。
壬申，以齐王暕为河南尹；癸酉，以民部尚书杨文思为纳言。
冬，十月，敕河北诸郡送一艺户陪东都三千馀家，置十二坊于洛水南以处之。
铁勒寇边，帝遣将军冯孝慈出敦煌击之，不利。
铁勒寻遣使谢罪，请降；帝使裴矩慰抚之。
隋炀皇帝大业四年（戊辰公元608年）。
春，正月，乙巳，诏发河北诸军五百馀万众穿永济渠，引沁水南达于河，北通涿郡。
丁男不供，始役妇人。
壬申，以太府卿元寿为内史令。
裴矩闻西突厥处罗可汗思其母，请遣使招怀之。
二月，己卯，帝遣司朝谒者崔君肃赍诏书慰谕之。
三月，壬戌，倭王多利思比孤遣使入贡，遗帝书曰：日出处天子致书日没处天子无恙。
帝览之，不悦，谓鸿胪卿曰：蛮夷书无礼者，勿复以闻。
乙丑，车驾幸五原，因出塞巡长城。
行宫设六合板城，载以枪车。
每顿舍，则外其辕以为外围，内布铁菱；次施弩床，皆插钢锥，外向；上施旋机弩，以绳连机，人来触绳，则弩机旋转，向所触而发。
其外又以矰周围，施铃柱、槌磐以知所警。
帝募能通绝域者，屯田主事常骏等请使赤土，帝大悦。
丙寅，命骏等赍物五千段，以赐其王。
赤土者，南海中远国也。
乙卯，诏以突阙启民可汗遵奉朝化，思改戎俗，宜于万寿戌置城造屋，其帷帐床褥以上，务从优厚。
秋，七月，辛巳，发丁男二十馀万筑长城，自榆谷而东。
裴矩说铁勒，使击吐谷浑，大破之。
吐谷浑可汗伏允东走，入西平境内，遣使请降求救；帝遣安德王雄出浇河，许公宇文述出西平迎之。
八月，辛酉，上亲祠恒岳，赦天下。
河北道郡守毕集，裴矩所致西域十馀国皆来助祭。
九月，辛未，征天下鹰师悉集东京，至者万余人。
冬，十月，乙卯，颁新式。
帝以右翊卫将军河东薛世雄为玉门道行军大将，与突阙启民可汗连兵击伊吾，师出玉门，启民不至。
隋炀皇帝大业五年（己巳公元609年）。
春，正月，丙子，改东京为东都。
突阙启民可汗来朝，礼赐益厚。
癸未，诏天下均田。
戊子，上自东都西还。
己丑，制民间铁叉、搭钩、刃之类皆禁之。
二月，戊申，车驾至西京。
三月，己巳，西巡河右；乙亥，幸扶风旧宅。
夏，四月，癸亥，出临津关，渡黄河，至西平，陈兵讲武，将击吐谷浑。
五月，乙亥，上大猎于拔延山，长围周亘二十里。
庚辰，入长宁谷，度星岭；丙戌，至浩亹川。
以桥未成，斩都水使者黄亘及督役者九人，数日，桥成，乃行。
吐谷浑可汗伏允帅众保覆袁川，帝分命内史元寿南屯金山，兵部尚书段文振屯北雪山，太仆卿杨义臣东屯琵琶峡，将军张寿西屯泥岭，四面围之。
伏允以数十骑遁出，遣其名王诈称伏允，保车我真山。
壬辰，诏右屯卫大将军张定和往捕之。
定和轻其众少，不被甲，挺身登山，吐谷浑伏兵射杀之；其亚将柳武建击吐谷浑，破之。
辛丑，帝谓给事郎蔡征曰：自古天子有巡狩之礼；而江东诸帝多傅脂粉，坐深宫，不与百姓相见，此何理也。
帝之将西巡也，命裴矩说高昌王麹伯雅及伊吾吐屯设等，啖以厚利，召使入朝。
帝谓裴矩有绥怀之略，进位银青光禄大夫。
自西京诸县及西北诸郡，皆转输塞外，每岁钜亿万计；经途险远及遇寇钞，人畜死亡不达者，郡县皆征破其家。
由是百姓失业，西方先困矣。
初，吐谷浑伏允使其子顺来朝，帝留顺不遣。
伏允败走，无以自资，帅数千骑客于党项。
帝立顺为可汗，送至玉门，令统其馀众；以其大宝王尼洛周为辅。
至西平，其部下杀洛周，顺不果入而还。
吐谷浑有青海，俗传置牝马于其上，得龙种。
秋，七月，丁卯，置马牧于青海，纵牝马二千匹于川谷以求龙种，无效而止。
初，内史侍郎薛道衡以才学有盛名，久当枢要，高祖末，出为襄州总管；帝即位，自番州刺史召之，欲用为秘书监。
帝大阅军实，称器甲之美，宇文述因进言：此皆云定兴之功。
帝即擢定兴为太府丞。
隋炀皇帝大业六年（庚午公元610年）。
春，正月，癸亥朔，未明三刻，有盗数十人，素冠练衣，焚香持华，自称弥勒佛，入自建国门，监门者皆稽首。
既而夺卫士仗，将为乱；齐王暕遇而斩之。
于是都下大索，连坐者千余家。
诸蕃请入丰都市交易，帝许之。
先命整饰店肆，檐宇如一，盛设帷帐，珍货充积，人物华盛，卖菜者亦藉以龙须席。
胡客或过酒食店，悉令邀廷就坐，醉饱而散，不取其直，绐之曰：中国丰饶，酒食例不取直。
胡客皆惊叹。
其黠者颇觉之，见以缯帛缠树，曰：中国亦有贫者，衣不盖形，何如以此物与之，缠树何为。
市人惭不能答。
是时矩与左翊卫大将军宇文述、内史侍郎虞世基、御史大夫斐蕴、光禄大夫郭衍皆以谄谀有宠。
帝复遣朱宽招抚流求，流求不从。
帝遣虎贲郎将庐江陈稜，朝请大夫同安张镇周发东阳兵万馀人，自义安泛海击之。
行月余，至其国，以镇周为先锋。
流求王渴刺兜遣兵逆战；屡破之，遂至其都。
渴刺兜自将出战，又败，退入栅；棱等乘胜攻拔之，斩渴刺兜，虏其民万馀口而还。
二月，己巳，棱等献流求俘，颁赐百官，进棱位右光禄大夫，镇周金紫光禄大夫。
己卯，诏以近世茅土妄假，名实相乖，自今唯有功勋乃得赐封；仍令子孙承袭。
于是旧赐五等爵，非有功者皆除之。
康申，以所征周、齐、梁、陈散乐悉配太常，皆置博士弟子以相传授，乐工至三万馀人。
三月，癸亥，帝幸江都宫。
初，帝欲大营汾阳宫，令御史大夫张衡具图奏之。
乃录齐王暕携皇甫诩从驾及前幸涿郡祠恒岳时，父老谒见者衣冠多不整，谴衡以宪司不能举正，出为榆林太守。
久之，衡督役筑楼烦城，因帝巡幸，得谒帝。
礼部尚书杨玄感使至江都，衡谓玄感曰：薛道衡真为枉死。
世充本西域胡人，姓支氏。
父收，幼从其母嫁王氏，因冒其姓。
世充性谲诈，有口辩，颇涉书传，好兵法，习律令。
帝数幸江都，世充能伺候颜色为阿谀，雕饰池台，奏献珍物，由是有宠。
夏，六月，甲寅，制江都太守秩同京尹。
冬，十二月，己未，文安宪侯牛弘卒。
弘宽厚恭俭，学术精博，隋室旧臣，始终信任，悔吝不及者，唯弘一人而已。
弟弼，好酒而䣱，尝因醉射杀弘驾车牛。
弘来还宅，其妻迎谓之曰：叔射杀牛。
弘无所怪问，直答云：作脯。
坐定，其妻又曰：叔忽射杀牛，大是异事。
弘曰：已知之矣。
颜色自若，读书不辍。
敕穿江南河，自京口至馀杭，八百馀里，广十馀丈，使可通龙舟，并置驿宫、草顿，欲东巡会稽。
上以百官从驾皆服袴褶，于军旅间不便，是岁，始诏从驾涉远者，文武官皆戎衣，五品以上，通著紫袍，六品以下，兼用绯绿，胥史以青，庶人以白，屠商以皂，士卒以黄。
帝从之，敕牛弘宣旨曰：朕以启民诚心奉国，故亲至其帐。
隋炀皇帝大业七年（辛未公元611年）。
春，正月，壬寅，真定襄侯郭衍卒。
二月，己未，上升钓台，临杨子津，大宴百僚。
壬午，下诏讨高丽。
敕幽州总管元弘嗣往东莱海口造船三百艘，官吏督役，昼夜立水中，略不敢息，自腰以下皆生蛆，死者什三四。
夏，四月，庚午，车驾至涿郡之临朔宫，文武从官九品以上，并令给宅安置。
又发江淮以南水手一万人，弩手三万人，岭南排镩手三万人，于是四远奔赴如流。
五月，敕河南、淮南、江南造戎车五万乘送高阳，供载衣甲幔幕，令兵士自挽之，发河南、北民夫以供军须。
山东、河南大水，漂没三十馀郡。
冬，十月，乙卯，底柱崩，偃河逆流数十里。
初，帝西巡，遣侍御兄韦节召西突厥处罗可汗，令与车驾会大斗拔谷，国人不从，处罗谢使者，辞以他故。
帝大怒，无如之何。
会其酋长射匮遣使来求婚，裴矩因奏曰：处罗不朝，恃强大耳。
帝自去岁谋讨高丽，诏山东置府，令养马以供军役。
漳南人窦建德，少尚气侠，胆力过人，为乡党所归附。
会募人征高丽，建德以勇敢选为二百人长。
同县孙安祖亦以骁勇选为征士，安祖辞以家为水所漂，妻子馁死，县令怒笞之。
安祖刺杀令，亡抵建德，建德匿之。
官司逐捕，踪迹至建德家，建德谓安祖曰：文皇帝时，天下殷盛，发百万之众以伐高丽，尚为所败。
今水潦为灾，百姓困穷，加之往岁西征，行者不归，疮痍未复；主上不恤，乃更发兵亲击高丽，天下必大乱。
丈夫不死，当立大功，岂可但为亡虏邪。
乃集无赖少年，得数百人，使安祖将之，入高鸡泊中为群盗，安祖自号将军。
时鄃人张金称聚众河曲，蓨人高士达聚众于清河境内为盗。
群县疑建德与贼通，悉收其家属，杀之。
建德帅麾下二百人亡归士达，士达自称东海公，以建德为司兵。
顷之，孙安祖为张金称所杀，其众尽归建德，建德兵至万馀人。
建德能倾身接物，与士卒均劳逸，由是人争附之，为之致死。
自是所在群盗蜂起，不可胜数，徒众多者至万馀人，攻陷城邑。
甲子，敕都尉、鹰扬与郡县相知追捕，随获斩决，然莫能禁止。
隋炀皇帝大业八年（壬申公元612年）。
春，正月，帝分西突厥处罗可汗之众为三，使其弟阙度设将羸弱万馀口，居于会宁，又使特勒大奈别将馀众居于楼烦，命处罗将五百骑常从车驾巡幸，赐号曷婆那可汗，赏赐甚厚。
初，嵩高道士潘诞自言三百岁，为帝合炼金丹。
帝为之作嵩阳观，华屋数百间，以童男童女各一百二十人充给使，位视三品；常役数千人，所费巨万。
云金丹应用石胆、石髓，发石工凿嵩高大石深百尺者数十处。
凡六年，丹不成。
帝诘之，诞对以无石胆、石髓，若得童男女胆髓各三斛六斗，可以代之。
帝怒，锁诣涿郡，斩之。
且死，语人曰：此乃天子无福，值我兵解时至，我应生梵摩天”云。
壬午，诏左十二军出镂方，长岑、溟海、盖马、建安、南苏、辽东、玄菟、扶馀、朝鲜、沃沮、乐浪等道，右十二军出黏蝉、含资、浑弥、临屯、候城、提奚、蹋顿、肃慎、碣石、东暆、带方、襄平等道，骆驿引途，总集平壤，凡一百一十三万三千八百人，号二百万，其馈运者倍之。
甲辰，内史令元寿薨。
二月，壬戌，观德王雄薨。
左屯卫大将军麦铁杖谓人曰：丈夫性命自有所在，岂能然艾灸頞，瓜蒂歕鼻，治黄不差，而卧死儿女手中乎。
命刑部尚书卫文昇、尚书右丞刘士龙抚辽左之民，给复十年，建置郡县，以相统摄。
夏，五月，壬午，纳言杨达薨。
诸将之东下也，帝亲戒之曰：今者吊民伐罪，非为功名。
诸将或不识朕意，欲轻兵掩袭，孤军独斗，立一身之名以邀勋赏，非大军行法。
辽东数出战不利，乃婴城固守，帝命诸军攻之。
如此再三，帝终不悟。
左翊卫大将军宇文述出扶馀道，右翊卫大将军于仲文出乐浪道，左骁卫大将军荆元恒出辽东道，右翊卫将军薛世雄出沃沮道，右屯卫将军辛世雄出玄菟道，右御卫将军张瑾出襄平道，右武候将军赵孝才出碣石道，涿郡太守检校左武卫将军崔弘昇出遂城道，检校右御卫虎贲郎将卫文昇出增地道，皆会于鸭绿水西。
述等兵自泸河、怀远二镇，人马皆给百日粮，又给排甲、枪矟并衣资、戎具、火幕，人别三石已上，重莫能胜致。
下令军中：遗弃米粟者斩。
士卒皆于幕下掘坑埋之，才行及中路，粮已将尽。
高丽遣大臣乙支文德诣其营诈降，实欲观虚实。
于仲文先奉密旨：若遇高元及文德来者，必擒之。
仲文将执之，尚书右丞刘士龙为慰抚使，固止之。
仲文遂听文德还，既而悔之，遣人绐文德曰：更欲有言，可复来。
文德不顾，济鸭绿水而去。
仲文与述等既失文德，内不自安，述以粮尽，欲还。
仲文议以精锐追文德，可以有功。
述固止之，仲文怒曰：将军仗十万之众，不能破小贼，何颜以见帝。
且仲文此行，固知无功，何则。
古之良将能成功者，军中之事，决在一人。
今人各有心，何以胜敌。
时帝以仲文有计划，令诸军咨禀节度，故有此言。
由是述等不得已而从之，与诸将渡水追文德。
文德见述军士有饥色，故欲疲之，每战辄走。
述一日之中，七战皆捷，既恃骤胜，又逼群议，于是遂进，东济萨水，去平壤城三十里，因山为营。
文德复遣使诈降，请于述曰：若旋师者，当奉高元朝行在所。
述见士卒疲弊，不可复战，又平壤城险固，度难猝拔，遂因其诈而还。
述等为方陈而行，高丽四面钞击，述等且战且行。
秋，七月，壬寅，至萨水，军半济，高丽自后击其后军，左屯卫将军辛世雄战死。
于是诸军俱溃，不可禁止。
将士奔还，一日一夜至鸭绿水，行四百五十里。
将军天水王仁恭为殿，击高丽，却之。
来护儿闻述等败，亦引还。
唯卫文昇一军独全。
是行也，唯于辽水西拔高丽武历逻，置辽东郡及通定镇而已。
八月，敕运黎阳、洛口、太原等仓谷向望海顿，使民部尚书樊子盖留守涿郡。
九月，庚寅，车驾至东都。
冬，十月，甲寅，工部尚书宇文恺卒。
十一月，己卯，以宗女为华容公主，嫁高昌。
宇文述素有宠于帝，且其子士及尚帝女南阳公主，故帝不忍诛。
甲申，与于仲文等皆除名为民，斩刘士龙以谢天下。
萨水之败，高丽追围薛世雄于白石山，世雄奋击，破之，由是独得免官。
以卫文昇金为紫光禄大夫。
诸将皆委罪于于仲文，帝既释诸将，独系仲文。
仲文忧恚，发病困笃，乃出之，卒于家。
是岁，大旱，疫，山东尤甚。
张衡既放废，帝每令亲人觇衡所为。
帝还自辽东，衡妾告衡怨望，谤讪朝政，诏赐尽于家。
衡临死大言曰：我为人作何等事，而望久活。
监刑者塞耳，促令杀之。
隋炀皇帝大业九年（癸酉公元613年）。
春，正月，丁丑，诏征天下兵集涿郡。
始募民为骁果，修辽东古城以贮军粮。
灵武贼帅白瑜娑劫掠牧马，北连突厥，陇右多被其患，谓之奴贼”。
戊戌，赦天下。
己亥，命刑部尚书卫文昇等辅代王侑留守西京。
帝谓侍臣曰：高丽小虏，侮慢上国；今拔海移山，犹望克果，况此虏乎。
乃复议伐高丽。
左光禄大夫郭荣谏曰：戎狄失礼，臣下之事；千钧之弩，不为鼷鼠发机，奈何亲辱万乘以敌小寇乎。
帝不听。
三月，丙子，济阴孟海公起为盗，保据周桥，众至数万，见人称引书史，辄杀之。
丁丑，发丁男十万城大兴。
戊寅，帝幸辽东，命民部尚书樊子盖等辅越王侗留守东都。
时所在盗起，齐郡王薄、孟让、北海郭方预、清河张金称、平原郝孝德、河间格谦、勃海孙宣雅，各聚众攻剽，多者十馀万，少者数万人，山东苦之。
历城罗士信，年十四，从须陀击贼于潍水上。
贼始布陈，士信驰至陈前，刺杀数人，斩一人首，掷空中，以矟盛之，揭以略陈；贼徒愕眙，莫敢近。
须陀因引兵奋击，贼众大溃。
士信逐北，每杀一人，劓其鼻怀之，还，以验杀贼之数；须陀叹赏，引置左右。
每战，须陀先登，士信为副。
帝遣使慰谕，并画须陀、士信战陈之状而观之。
夏，四月，庚午，车驾渡辽。
壬申，遣宇文述与上大将军杨义臣趣平壤。
礼部尚书杨玄感，骁勇，便骑射，好读书，喜宾客，海内知名之士多与之游；与薄山公李密善。
帝喜曰：将门必有将，相门必有相，固不虚也。
治书侍御史游元，督运在黎阳，玄感谓曰：独夫肆虐，陷身绝域，此天亡之时也。
我今亲帅义兵以诛无道，卿意如何。
玄感选运夫少壮者得五千馀人，丹杨、宣城篙梢三千馀人，刑三牲誓众，且谕之曰：主上无道，不以百姓为念，天下骚扰，死辽东者以万计。
今与君等起兵，以救兆民之弊，何如。
众皆踊跃称万岁。
乃勒兵部分。
唐祎自玄感所逃归河内。
先是玄感阴遣家僮至长安，召李密及弟玄挺赴黎阳。
玄感曰：更言其次。
内史舍人韦福嗣，洸之兄子也，从军出拒玄感。
帝又闻达官子弟皆在玄感所，益忧之。
帝遣虎贲郎将陈棱攻元务本于黎阳，又遣左翊卫大将军宇文述、左候卫将军屈突通乘传发兵以讨玄感。
来护儿至东莱，闻玄感围东都，召诸将议旋军救之。
秋，七月，癸未，馀杭民刘元进起兵以应玄感。
元进手长尺馀，臂垂过膝，自以相表非常，阴有异志。
会帝再发三吴兵征高丽，三吴兵皆相谓曰：往岁天下全盛，吾辈父兄征高丽者犹太半不返；今已罢弊，复为此行，吾属无遗类矣。
由是多亡命。
郡县捕之急，闻元进举兵，亡命者云集，旬月间，众至数万。
始，杨玄感至东都，自谓天下响应，功在朝夕。
得韦福嗣，委以心膂，不复专任李密。
福嗣每画策，皆持两端；密揣知其意，谓玄感曰：福嗣元非同盟，实怀观望；明公初起大事而奸人在侧，听其是非，必为所误，请斩之。
玄感曰：何至于此。
密退，谓所亲曰：楚公好反而不欲胜，吾属今为虏矣。
李子雄劝玄感速称尊号，玄感以问密，密曰：昔陈胜自欲称王，张耳谏而被外；魏武将求九锡，荀彧止而见诛。
会华阴诸杨请为鄉导，壬辰，玄感解东都围，引兵西趣潼关，宣言：我已破东都，取关西矣。
宇文述等诸军蹑之。
至弘农宫，父老遮说玄感曰：宫城空虚，又多积粟，攻之易下。
玄感以为然。
弘农太守蔡王智积谓官属曰：玄感闻大军将至，欲西图关中，若成其计，则难克也；当以计縻之，使不得进，不出一旬，可以成擒。
及玄感军至城下，智积登陴詈之；玄感怒，留攻之。
李密谏曰：公今诈众西入，军事贵速，况乃追兵将至，安可稽留。
若前不得据关，退无所守，大众一散，何以自全。
玄感不从，遂攻之，烧其城门，智积于内益火，玄感兵不得入。
三日不拔，乃引而西。
至閺乡，宇文述、卫文昇、来护儿、屈突通等军追及于皇天原。
玄感上槃豆，布陈亘五十里，且战且行，玄感一日三败。
八月，壬寅，玄感陈于董杜原，诸军击之，玄感大败，独与十馀骑奔上洛。
追骑至，玄感叱之，皆反走。
至葭芦戍，独与弟积善徒步走，自度不免，谓积善曰：我不能受人戮辱，汝可杀我。
积善抽刀斫杀之，因自刺，不死，为追兵所执，与玄感首俱送行在所。
磔玄感尸于东都市，三日，复脔而焚之。
玄感弟玄奖为义阳太守，将赴玄感，为郡丞周旋玉所杀；仁行为朝请大夫，伏诛于长安。
帝以元弘嗣，斛斯政之亲也，留守弘化郡，遣卫尉少卿李渊驰往执之，因代为留守，关右十三郡兵皆受征发。
渊御众宽简，人多附之。
帝以渊相表奇异，又名应图谶，忌之。
未几，征诣行在所，渊遇疾未谒，其甥王氏在后宫，帝问曰：汝舅来何迟。
王氏以疾对，帝曰：可得死否。
渊闻之，惧，因纵酒纳赂以自晦。
癸卯，吴郡朱燮、晋陵管崇聚众寇掠江左。
辛酉，司农卿云阳赵元淑坐杨玄感党伏诛。
帝使大理卿郑善果、御史大夫裴蕴、刑部侍郎骨仪、与留守樊子盖推玄感党与。
仪，本天竺胡人也。
帝谓蕴曰：玄感一呼而从者十万，益知天下人不欲多，多即相聚为盗耳。
帝善属文，不欲人出其右。
薛道衡死，帝曰：更能作空梁落燕泥’否。
王胄死，帝诵其佳句曰：庭草无人随意绿，’复能作此语邪。
帝自负才学，每骄天下之士，尝谓侍臣曰：天下皆谓朕承藉绪馀而有四海，设令朕与士大夫高选，亦当为天子矣。
帝从容谓秘书郎虞世南曰：我性不喜人谏，若位望通显而谏以求名者，弥所不耐。
九月，己卯，东海民彭孝才起为盗，有众数万。
甲午，车驾至上谷，以供费不给，免太守虞荷等官。
闰月，己巳，幸博陵。
冬，十月，丁丑，贼帅吕明星围东郡，虎贲郎将费青奴击破之。
十一月，己酉，右候卫将军冯孝慈讨张金称于清河，孝慈败死。
扶风桑门向海明亦自称弥勒出世，人有归心者，辄获吉梦，由是三辅人翕然奉之，因举兵反，众至数万。
帝召卫文昇、樊子盖诣行在；慰劳之，赏赐极厚，遣还所任。
刘元进攻丹杨，吐万绪济江击破之，元进解围去，绪进屯曲阿。
元进结栅拒绪，相持百馀日；绪击之，贼众大溃，死者以万数。
元进退据建安，帝令绪进讨，绪以士卒疲弊，请息甲待来春，帝不悦。
俱罗亦以贼非岁月可平，诸子在洛京，潜遣家仆迎之；帝怒。
有司希旨，奏绪怯懦，俱罗败衄，俱罗坐斩，征绪诣行在，绪忧愤，道卒。
帝更遣江都丞王世充发淮南兵数万人讨元进。
是岁，诏为盗者籍没其家。
时群盗所在皆满，群县官因之各专威福，生杀任情矣。
章丘杜伏威与临济辅公祏为刎颈交，俱亡命为群盗。
隋炀皇帝大业十年（甲戌公元614年）。
丁酉，扶风贼帅唐弼立李弘芝为天子，有众十万，自称唐王。
三月，壬子，帝行幸涿郡，士卒在道，亡者相继。
癸亥，至临渝宫，祃祭黄帝，斩叛军者以衅鼓，亡者亦不止。
夏，四月，榆林太守成纪董纯与彭城贼帅张大虎战于昌虑，大破之，斩首万馀级。
甲午，车驾至北平。
五月，庚申，延安贼帅刘迦论自称皇王，建元大世，有众十万，与稽胡相表里为寇。
秋，七月，癸丑，车驾次怀远镇。
八月，己巳，帝自怀远镇班师。
邯郸贼帅杨公卿帅其党八千人抄驾后第八队，得飞黄上厩马四十二匹而去。
冬，十月，丁卯，上至东都；己丑，还西京。
以高丽使者及斛斯政告太庙；仍征高丽王元入朝，元竟不至。
敕将帅严装，更图后举，竟不果行。
初，开皇之末，国家殷盛，朝野皆以高丽为意，刘炫独以为不可，作《抚夷论》以刺之，至是，其言始验。
乙巳，有事于南郊，上不斋于次。
诘朝，备法驾，至即行礼。
是日，大风。
上独献上帝，三公分献五帝。
礼毕，御马疾驱而归。
乙卯，离石胡刘苗王反，自称天子，众至数万；将军潘长文讨之，不克。
汲郡贼帅王德仁拥众数万，保林虑山为盗。
十二月，壬申，帝如东都，赦天下；戊子，入东都。
东海贼帅彭孝才转掠沂水，彭城留守董纯讨擒之。
孟让自长白山寇掠诸郡，至盱眙，众十馀万，据都梁宫，阻淮为固。
江都丞王世充将兵拒之，为五栅以塞险要，羸形示弱。
让笑曰：世充文法小吏，安能将兵。
齐郡贼帅左孝友众十万屯蹲狗山，郡丞张须陀列营逼之，孝友窘迫出降。
隋炀皇帝中大业十一年（乙亥公元615年）。
春，正月，增秘书省官百二十员，并以学士补之。
帝以户口逃亡，盗贼繁多，二月，庚午，诏民悉城居，田随近给。
郡县驿亭村坞皆筑城。
初，高祖梦洪水没都城，意恶之，故迁都大兴。
申明公李穆薨，孙筠袭爵。
以卫尉少卿李渊为山西、河东抚慰大使，承制黜陟选补郡县文武官，仍发河东兵讨捕群盗。
渊行至龙门，击贱帅母端儿，破之。
秋，八月，乙丑，帝巡北塞。
左卫大将军宇文述劝帝简精锐数千骑溃围而出，纳言苏威曰：城守则我有馀力，轻骑乃彼之所长，陛下万乘之主，岂宜轻动。
民部尚书樊子盖曰：陛下乘危徼幸，一朝狼狈，悔之何及。
内史侍郎萧瑀以为：突厥之俗，可贺敦预知军谋；且义成公主以帝女嫁外夷，必恃大国之援。
瑀，皇后之弟也。
虞世基亦劝帝重为赏格，下诏停辽东之役。
乃下令：守城有功者，无官直除六品，赐物百段；有官以次增益。
帝遣间使求救于义成公主，公主遣使告始毕云：北边有急。
东都及诸郡援兵亦至忻口；九月，甲辰，始毕解围去。
帝使人出侦，山谷皆空，无胡马，乃遣二千骑追蹑，至马邑，得突厥老弱二千馀人而还。
初，萧瑀以外戚有才行，尝事帝于东宫，累迁至内史侍郎，委以机务。
瑀性刚鲠，数言事忤旨，帝渐疏之。
及雁门围解，帝谓群臣曰：突厥狂悖，势何能为。
少时未散，萧瑀遽相恐动，情不可恕。
出为河池郡守，即日遣之。
候卫将军杨子崇从帝在汾阳宫，知突厥必为寇，屡请早还京师，帝不纳，及解围，帝怒曰：子崇怯懦，惊动众心，不可居爪牙之官。
出为离石郡守。
子崇，高祖之族弟也。
杨玄感之乱，龙舟水殿皆为所焚，诏江都更造，凡数千艘，制度仍大于旧者。
壬申，卢明月帅众十万寇陈、汝。
东海李子通，有勇力，先依长白山贼帅左才相，群盗皆残忍，而子通独宽仁，由是人多归之，未半岁，有众万人。
将军来整击伏威，破之；其将西门君仪之妻王氏，勇而多力，负伏威以逃，雄诞帅壮士十馀人卫之，与隋兵力战，由是得免。
城父硃粲始为县佐史，从军，遂亡命聚众为盗，谓之可达寒贼”，自称迦楼罗王，众至十馀万，引兵转掠荆、沔及山南郡县，所过噍类无遗。
十二月，庚寅，诏民部尚书樊子盖发关中兵数万击绛贼敬盘陀等。
百姓怨愤，益相聚为盗。
隋炀皇帝大业十二年（丙子公元616年）。
诏毗陵通守路道德集十郡兵数万人，于郡东南起宫苑，周围十二里，内为十六离宫，大抵仿东都西苑之制，而奇丽过之。
又欲筑宫于会稽，会乱，不果成。
癸亥，历山飞别将甄翟儿众十万寇太原，将军潘长文败死。
五月，丙戌朔，日有食之，既。
壬午，帝于景华宫征求萤火，得数斛，夜出游山，放之，光遍岩谷。
帝问侍臣盗贼，左翊卫大将军宇文述曰：渐少。
威曰：他日贼据长白山，今近在汜水。
秋，七月，壬戌，济景公樊子盖卒。
隋恭皇帝义宁元年（丁丑公元617年）。
六月，己卯，李建成等至晋阳。
刘文静劝李渊与突厥相结，资其士马以益兵势。
渊开仓以赈贫民，应募者日益多。
渊命为三军，分左右，通谓之义士。
裴寂等上渊号为大将军，癸巳，建大将军府；以寂为长史，刘文静为司马，唐俭及前长安尉温大雅为记室，大雅仍与弟大有共掌机密，武士彟为铠曹，刘政会及武城崔善为、太原张道源为户曹，晋阳长上邽姜謩为司功参军，太谷长殷开山为府掾，长孙顺德、刘弘基、窦琮及鹰扬郎将高平王长谐、天水姜宝谊、阳屯为左、右统军；自馀文武，随才授任。
又以世子建成为陇西公，左领军大都督，左三统军隶焉；世民为敦煌公，右领军大都督，右三统军隶焉。
各置官属。
以柴绍为右领军府长史，咨议谯人刘赡领西河通守。
道源名河，开山名峤，皆以字行。
开山，不害之孙也。
李密复帅众向东都，丙申，大战于平乐园。
密左骑、右步、中列强弩，鸣千鼓以冲之，东都兵大败，密复取回洛仓。
突厥遣其柱国康鞘利等送马千匹诣李渊为互市，许发兵送渊入关，多少随所欲。
己巳，康鞘利北还。
渊命刘文静使于突厥以请兵，私谓文静曰：胡骑入中国，生民之大蠹也。
吾所以欲得之者，恐刘武周引之共为边患；又，胡马行牧，不费刍粟，聊欲藉之以为声势耳。
数百人之外，无所用之。
秋，七月，炀帝遣江都通守王世充将江、淮劲卒，将军王隆帅邛黄蛮，河北大使太常少卿韦霁、河南大使虎牙郎将王辩等各帅所领同赴东都，相知讨李密。
霁，世康之子也。
壬子，李渊以子元吉为太原太守，留守晋阳宫，后事并委之。
癸丑，渊帅甲士三万发晋阳，立军门誓众，并移檄郡县，谕以尊立代王之意；西突厥阿史那大奈亦帅其众以从。
刘文静至突厥，见始毕可汗，请兵，且与之约曰：若入长安，民众土地入唐公，金玉缯帛归突厥。
渊以书招李密。
俟关中平定，据险养威，徐观鹬蚌之势以收渔人之功，未为晚也。
雨久不止，渊军中粮乏；刘文静未返，或传突厥与刘武周乘虚袭晋阳；渊召将佐谋北还。
武威鹰扬府司马李轨，家富，好任侠。
薛举作乱于金城，轨与同郡曹珍、关谨、梁硕、李赟、安修仁等谋曰：薛举必来侵暴，郡官庸怯，势不能御，吾辈岂可束手并妻孥为人所虏邪。
薛举自称秦帝，立其妻鞠氏为皇后，子仁果为皇太子。
遣仁果将兵围天水，克之，举自金城徙都之。
仁果多力，善骑射，军中号万人敌；然性贪而好杀。
尝获庾信子立，怒其不降，磔于火上，稍割以啖军士。
及克天水，悉召富人，倒悬之，以醋灌鼻，责其金宝。
举每戒之曰：汝之才略足以办事，然苛虐无恩，终当覆我国家。
举遣晋王仁越将兵趋剑口，至河池郡；太守萧瑀拒却之。
又遣其将常仲兴济河击李轨，与轨将李赟战于昌松，仲兴举军败没。
炀帝诏左御卫大将军涿郡留守薛世雄将燕地精兵三万讨李密，命王世充等诸将皆受世雄节度，军所过盗贼随便诛翦。
八月，己卯，雨霁。
渊恐宋老生不出，李建成、李世民曰：老生勇而无谋，以轻骑挑之，理无不出；脱其固守，则诬以贰于我。
丙戌，渊入临汾郡，慰抚如霍邑。
绛郡通守陈叔达拒守；辛卯，进攻，克之。
汾阳薛大鼎说渊：请勿攻河东，自龙门直济河，据永丰仓，传檄远近，关中可坐取也。
渊将从之。
诸将请先攻河东，乃以大鼎为大将军府察非掾。
壬寅，孙华自郃阳轻骑渡河见渊。
渊握手与坐，慰奖之，以华为左光禄大夫、武乡县公，领冯翊太守，其徒有功者，委华以次授官，赏赐甚厚。
骁果从炀帝在江都者多逃去，帝患之，以问裴矩，对曰：人情非有匹偶，难以久处，请听军士于此纳室。
帝从之。
九月，悉召江都境内寡妇、处女集宫下，恣将士所取；或先与奸者听自首，即以配之。
武阳郡丞元宝藏以郡降李密，甲寅，密以宝藏为上柱国、武阳公。
宝藏使其客巨鹿魏征为启谢密，且请改武阳为魏州；又请帅所部西取魏郡，南会诸将取黎阳仓。
密喜，即以宝藏为魏州总管，召魏征为元帅府文学参军，掌记室。
初，贵乡长弘农魏德深，为政清静，不严而治。
密遣世勣帅麾下五千人自原武济河，会元宝藏、郝孝德、李文相及洹水贼帅张升、清河贼帅赵君德共袭破黎阳仓，据之，开仓恣民就食，浃旬间，得胜兵二十馀万。
武安、永安、义阳、弋阳、齐郡相继降密。
乙卯，张纶徇龙泉、文成等郡，皆下之，获文成太守郑元璹。
元璹，译之子也。
屈突通遣虎牙郎将桑显和将骁果数千人夜袭王长谐等营，长谐等战不利，孙华、史大柰以游骑自后击显和，大破之。
戊午，渊帅诸军围河东，屈突通婴城自守。
时河东未下，三辅豪杰至者日以千数。
裴寂曰：屈突通拥大众，凭坚城，吾舍之而去，若进攻长安不克，退为河东所踵，腹背受敌，此危道也。
不若先克河东，然后西上。
长安恃通为援，通败，长安必破矣。
李世民曰：不然。
朝邑法曹武功靳孝谟，以蒲津、中潬二城降，华阴令李孝常以永丰仓降，仍应接河西诸军。
王世充、韦霁、王辩及河内通守孟善谊、河阳郡尉独孤武都各帅所领会东都，唯王隆后期不至。
己未，越王侗使虎贲郎将刘长恭等帅留守兵，宠玉等帅偃师兵，与世充等合十馀万众，击李密于洛口，与密夹洛水相守。
冠氏长于志宁、安养尉颜师古及世民妇兄长孙无忌谒见渊于长春宫。
志宁，宣敏之兄子；师古，之推之孙也；皆以文学知名，无忌仍有才略。
李氏归鄠县别墅，散家赀，聚徒众。
刑部尚书领京兆内史卫文昇年老，闻渊兵向长安，忧惧成疾，不复预事，独左翊卫将军阴世师、京兆郡丞骨仪奉代王侑乘城拒守。
先是，平凉奴贼数万围扶风太守窦璡，数月不下，贼军食尽。
渊命刘弘基、殷开山分兵西略扶风，有众六万，南渡渭水，屯长安故城。
城中出战，弘基逆击，破之。
世民引兵趣司竹，李仲文、何潘仁、向善志皆帅众从之，顿于阿城，胜兵十三万，军令严整，秋毫不犯。
乙亥，世民自盩厔遣使白渊，请期日赴长安。
渊曰：屈突东行不能复西，不足虞矣。
乃命建成选仓上精兵自新丰趣长乐宫，世民帅新附诸军北屯长安故城，至并听教。
延安、上郡、雕阴皆请降于渊。
丙子，渊引军西行，所过离宫园苑皆罢之，出宫女还其亲属。
冬，十月，辛巳，渊至长安，营于春明门之西北，诸军皆集，合二十馀万。
渊命各依垒壁，毋得入村落侵暴。
屡遣使至城下谕卫文昇等以欲尊隋之意，不报。
辛卯，命诸军进围城。
甲午，渊迁馆于安兴坊。
巴陵校尉鄱阳董景珍、雷世猛、旅帅郑文秀、许玄彻、万瓚、徐德基、郭华、沔阳张绣等谋据郡叛隋，推景珍为主。
会颍川贼帅沈柳生寇罗川，铣与战不利，因谓其众曰：今天下皆叛，隋政不行，巴陵豪杰起兵，欲奉吾为主。
若从其请以号令江南，可以中兴梁祚，以此召柳生，亦当从我矣。
壬寅，王世充夜渡洛水，营于黑石，明日，分兵守营，自将精兵陈于洛北。
渊之起兵也，留守官发其坟墓，毁其五庙。
马邑郡丞三原李靖，素与渊有隙，渊入城收靖，将斩之。
靖大呼曰：公兴义兵，欲平暴乱，乃以私怨杀壮士乎。
世民为之固请，乃舍之。
世民因召置幕府。
靖少负志气，有文武才略，其舅韩擒虎每抚之曰：可与言将帅之略者，独此子耳。
王世充自洛北之败，坚壁不出；越王侗遣使劳之，世充惭惧，请战于密。
翟让司马王儒信劝让自为大冢宰，总统众务，以夺密权，让不从。
让兄柱国荥阳公弘，粗愚人也，谓让曰：天子汝当自为，奈何与人。
河南诸郡尽附李密，唯荥阳太守郇王庆、梁郡太守杨汪尚为隋守。
十二月，癸未，追谥唐王渊大父襄公为景王；考仁公为元王，夫人窦氏为穆妃。
薛举遣其子仁果寇扶风，唐弼据汧源拒之。
癸巳，世民击薛仁果于扶风，大破之，追奔至垅坻而还。
薛举大惧，问其群臣曰：自古天子有降事乎。
黄门侍郎钱唐褚亮曰：赵佗归汉，刘禅仕晋，近世萧琮，至今犹贵。
乙未，平凉留守张隆，丁酉，河池太守萧瑀及扶风汉阳郡相继来降。
以窦璡为工部尚书、燕国公，萧瑀为礼部尚书、宋国公。
姜謩、窦轨进至长道，为薛举所败，引还。
渊使通议大夫醴泉刘世让安集唐弼馀党，与举相遇，战败，为举所虏。
东都米斗三千，人饿死者什二三。
庚子，王世充军士有亡降李密者，密问：世充军中何所为。
刘文静等引兵东略地，取弘农郡，遂定新安以西。
甲辰，李渊遣云阳令詹俊、武功县正李仲衮徇巴、蜀，下之。
乙巳，方与贼帅张善安袭陷庐江郡，因渡江，归林士弘于豫章；士弘疑之，营于南塘上。
唐高祖神尧大圣光孝皇帝武德元年（戊寅公元618年）。
唐王既克长安，以书谕诸郡县，于是东自商洛，南尽巴、蜀，郡县长吏及盗贼渠帅、氐羌酋长，争遣子弟入见请降，有司复书，日以百数。
王世充既得东都兵，进击李密于洛北，败之，遂屯巩北。
世充不敢入东都，北趣河阳。
密乘胜进据金墉城，修其门堞、庐舍而居之，钲鼓之声，闻于东都；未几，拥兵三十馀万，陈于北邙，南逼上春门。
乙丑，金紫光禄大夫段达、民部尚书韦津出兵拒之。
达望见密兵盛，惧而先还。
密纵兵乘之，军遂溃，韦津死。
于是偃师、柏谷及河阳都尉独孤武都、检校河内郡丞柳燮、职方郎柳续等各举所部降于密。
窦建德、朱粲、孟海公、徐圆朗等并遣使奉表劝进，密官属裴仁基等亦上表请正位号，密曰：东都未平，不可议此。
戊辰，唐王以世子建成为左元帅，秦公世民为右元帅，督诸军十馀万人救东都。
东都乏食，太府卿元文都等募守城不食公粮者进散官二品，于是商贾执象而朝者，不可胜数。
二月，己卯，唐王遣太常卿郑元璹将兵出商洛，徇南阳，左领军府司马安陆马元规徇安陆及荆、襄。
李密遣房彦藻、郑颋等东出黎阳，分道招慰州县。
以梁郡太守杨汪为上柱国、宋州总管，又以手书与之曰：昔在雍丘，曾相追捕，射钩斩袂，不敢庶几。
三月，己酉，以齐公元吉为镇北将军、太原道行军元帅、都督十五郡诸军事，听以便宜从事。
隋炀帝至江都，荒淫益甚，宫中为百馀房，各盛供张，实以美人，日令一房为主人。
江都郡丞赵元楷掌供酒馔，帝与萧后及幸姬历就宴饮，酒卮不离口，从姬千馀人亦常醉。
然帝见天下危乱，意亦扰扰不自安，退朝则幅巾短衣，策杖步游，遍历台馆，非夜不止，汲汲顾景，唯恐不足。
因转相招引，内史舍人元敏，虎牙郎将赵行枢，鹰扬郎将孟秉，符玺郎李覆、牛方裕，直长许弘仁、薛世良，城门郎唐奉义，医正张恺，勋士杨士览等，皆与之同谋，日夜相结约，于广座明论叛计，无所畏避。
有宫人白萧后曰：外间人人欲反。
赵行枢与将作少监宇文智及素厚，杨士览，智及之甥也，二人以谋告智及，智及大喜。
德戡等引兵自玄武门入，帝闻乱，易服逃西阁。
虔通与元礼进兵排左阁，魏氏启之，遂入永巷，问：陛下安在。
有美人出，指之。
校尉令狐行达拔刀直进，帝映窗扉谓行达曰：汝欲杀我邪。
对曰：臣不敢，但欲奉陛下西还耳。
因扶帝下阁。
虔通，本帝为晋王时亲信左右也，帝见之，谓曰：卿非我敌人乎。
何恨而反。
对曰：臣不敢反，但将士思归，欲奉陛下还京师耳。
帝曰：朕方欲归，正为上江米船未至，今与汝归耳。
虔通因勒兵守之。
化及至城门，德戡迎谒，引入朝堂，号为丞相。
裴虔通谓帝曰：百官悉在朝堂，陛下须亲出慰劳。
”帝问：世基何在。
贼党马文举曰：已枭首矣。
于是引帝还至寝殿，虔通、德戡等拔白刃侍立。
帝每巡幸，常以蜀王秀自随，囚于骁果营。
又杀齐王暕及其二子并燕王倓，隋氏宗室、外戚，无少长皆死。
世基弟世南抱世基号泣，请以身代，化及不许。
百官悉诣朝堂贺，给事郎许善心独不至。
化及自称大丞相，总百揆。
以皇后令立秦王浩为帝，居别宫，令发诏画敕书而已，仍以兵监守之。
化及以弟智及为左仆射，士及为内史令，裴矩为右仆射。
乙卯，徙秦公世民为赵公。
戊辰，隋恭帝诏以十郡益唐国，仍以唐王为相国，总百揆，唐国置丞相以下官，又加九锡。
宇文化及以左武卫将军陈稜为江都太守，综领留事。
壬申，令内外戒严，云欲还长安。
皇后六宫皆依旧式为御宫，营前别立帐，化及视事其中，仗卫部伍，皆拟乘舆。
夺江都人舟楫，取彭城水路西归。
以折冲郎将沈光骁勇，使将给使营于禁内。
行至显福宫，虎贲郎将麦孟才、虎牙郎钱杰与光谋曰：吾侪受先帝厚恩，今俯首事仇，受其驱帅，何面目视息世间哉。
吾必欲杀之，死无所恨。
光泣曰：是所望于将军也。
孟才乃纠合恩旧，帅所将数千人，期以晨起将发时袭化及。
语泄，化及夜与腹心走出营外，留人告司马德戡等，使讨之。
光闻营内喧，知事觉，即袭化及营，空无所获，值内史侍郎元敏，数而斩之。
德戡引兵入围之，杀光，其麾下数百人皆斗死，一无降者，孟才亦死。
孟才，铁杖之子也。
武康沈法兴，世为郡著姓，宗族数千家。
陈国公窦抗，唐王之妃兄也，炀帝使行长城于灵武；闻唐王定关中，癸酉，帅灵武、盐川等数郡来降。
夏，四月，稽胡寇富平，将军王师仁击破之。
世子建成等至东都，军于芒华苑；东都闭门不出，遣人招谕，不应。
李密出军争之，小战，各引去。
城中多欲为内应者，赵公世民曰：吾新定关中，根本未固，悬军远来，虽得东都，不能守也。
遂不受。
戊寅，引军还。
世民曰：城中见吾退，必来追蹑。
乃设三伏于三王陵以待之；段达果将万馀人追之，遇伏而败。
世民逐北，抵其城下，斩四千馀级。
遂置新安、宜阳二郡，使行军总管史万宝、盛彦师将兵镇宜阳，吕绍宗、任瑰将兵镇新安而还。
初，五原通守栎阳张长逊以中原大乱，举郡附突厥，突厥以为割利特勒。
郝瑗说薛举，与梁师都及突厥连兵以取长安，举从之。
时启民可汗之子咄苾，号莫贺咄设，建牙直五原之北，举遣使与莫贺咄设谋入寇，莫贺咄设许之。
唐王使都水监宇文歆赂莫贺咄设，且为陈利害，止其出兵，又说莫贺咄设遣张长逊入朝，以五原之地归之中国，莫贺咄设并从之。
已卯，武都、宕渠、五原等郡皆降，王即以长逊为五原太守。
长逊又诈为诏书与莫贺咄设，示知其谋。
莫贺咄设乃拒举、师都等，不纳其使。
戊戌，世子建成等还长安。
东都号令不出四门，人无固志，朝议郎段世弘等谋应西师。
会西师已还，乃遣人招李密，期以己亥夜纳之。
事觉，越王命王世充讨诛之。
密闻城中已定，乃还。
宇文化及拥众十馀万，据有六宫，自奉养一如炀帝。
每于帐中南面坐，人有白事者，嘿然不对；下牙，方取启状与唐奉义、牛方裕、薛世良、张恺等参决之。
辛丑，李密将井陉王君廓帅众来降。
萧铣即皇帝位，置百官，准梁室故事。
谥其从父琮为孝靖皇帝，祖岩为河间忠烈王，父璿为文宪王，封董景珍等功臣七人皆为王。
遣宋王杨道生击南郡，下之，徙都江陵，修复园庙。
引岑文本为中书侍郎，使典文翰，委以机密。
始安郡丞李袭志，迁哲之孙也，隋末，散家财，募士得三千人，以保郡城；萧铣、林士弘、曹武彻迭来攻之，皆不克。
闻炀帝遇弑，帅吏民临三日。
或说袭志曰：公中州贵族，久临鄙郡，华、夷悦服。
今隋室无主，海内鼎沸，以公威惠，号令岭表，尉佗之业可坐致也。
”袭志怒曰：吾世继忠贞，今江都虽覆，宗社尚存，尉佗狂僭，何足慕也。
欲斩说者，众乃不敢言。
坚守二年，外无声援，城陷，为铣所虏，铣以为工部尚书，检校桂州总管。
于是东自九江，西抵三峡，南尽交趾，北距汉川，铣皆有之，胜兵四十馀万。
炀帝凶问至长安，唐王哭之恸，曰：吾北面事人，失道不能救，敢忘哀乎。
五月，山南抚慰使马元规击朱粲于冠军，破之。
王德仁既杀房彦澡，李密遣徐世勣讨之。
德仁兵败，甲寅，与武安通守袁子幹皆来降，诏以德仁为邺郡太守。
戊午，隋恭帝禅位于唐，逊居代邸。
甲子，唐王即皇帝位于太极殿，遣刑部尚书萧造告天于南郊，大赦，改元。
罢郡，置州，以太守为剌史。
推五运为土德，色尚黄。
隋炀帝凶问至东都，戊辰，留守官奉越王即皇帝位，大赦，改元皇泰。
追谥大行曰明皇帝，庙号世祖；追尊元德太子曰成皇帝，庙号世宗。
尊母刘良娣为皇太后。
以段达为纳言、陈国公，王世充为纳言、郑国公，元文都为内史令、鲁国公，皇甫无逸为兵部尚书、杞国公，又以卢楚为内史令，郭文懿为内史侍郎，赵长文为黄门侍郎，共掌朝政，时人号七贵”。
辛未，突厥始毕可汗遣骨咄禄特勒来，宴之于太极殿，奏九部乐。
时中国人避乱者多入突厥，突厥强盛，东自契丹、室韦，西尽吐谷浑、高昌，诸国皆臣之，控弦百馀万。
帝以初起资其兵马，前后饷遗，不可胜纪。
突厥恃功骄倨，每遣使者至长安，多暴横，帝优容之。
壬申，命裴寂、刘文静等修定律令。
置国子、太学、四门生，合三百馀员，郡县学亦各置生员。
六月，甲戌朔，以赵公世民为尚书令，黄台公瑗为刑部侍郎，相国府长史裴寂为右仆射、知政事，司马刘文静为纳言，司录窦威为内史令，李纲为礼部尚书、参掌选事，掾殷开山为吏部侍郎，属赵慈景为兵部侍郎，韦义节为礼部侍郎，主簿陈叔达、博陵崔民幹并为黄门侍郎，唐俭为内史侍郎，录事参军裴晞为尚书右丞；以隋民部尚书萧瑀为内史令，礼部尚书窦璡为户部尚书，蒋公屈突通为兵部尚书，长安令独孤怀恩为工部尚书。
瑗，上之从子；怀恩，舅子也。
上待裴寂特厚，群臣无与为比，赏赐服玩，不可胜纪；命尚书奉御日以御膳赐寂，视朝必引与同坐，入閤则延之卧内；言无不从，称为裴监而不名。
委萧瑀以庶政，事无大小，莫不关掌。
瑀亦孜孜尽力，绳违举过，人皆惮之，毁之者众，终不自理。
上尝有敕而内史不时宣行，上责其迟，瑀对曰：大业之世，内史宣敕，或前后相违，有司不知所从，其易在前，其难在后；臣在省日久，备见其事。
今王业经始，事系安危，远方有疑，恐失机会，故臣每受一敕必勘审，使与前敕不违，始敢宣行；稽缓之愆，实由于此。
上曰：卿用心如是，吾复何忧。
初，帝遣马元规慰抚山南，南阳郡丞河东吕子臧独据郡不从；元规遣使数辈谕之，皆为子臧所杀。
及炀帝遇弑，子臧发丧成礼，然后请降；拜邓州刺史，封南郡公。
废大业律令，颁新格。
上每视事，自称名，引贵臣同榻而坐。
刘文静谏曰：昔王导有言：若太阳俯同万物，使群生何以仰照。
’今贵贱失位，非常久之道。
上曰：昔汉光武与严子陵共寝，子陵加足于帝腹。
今诸公皆名德旧齿，平生亲友，宿昔之欢，何可忘也。
公勿以为嫌。
戊寅，隋安阳令吕珉以相州来降，以为相州刺史。
己卯，祔四亲庙主。
追尊皇高祖瀛州府君曰宣简公；皇曾祖司空曰懿王；皇祖景王曰景皇帝，庙号太祖，祖妣曰景烈皇后；皇考元王曰元皇帝，庙号世祖，妣独孤氏曰元贞皇后；追谥妃窦氏曰穆皇后。
每岁祀昊天上帝、皇地祗、神州地祗，以景帝配，感生帝、明堂，以元帝配。
庚辰，立世子建成为皇太子，赵公世民为秦王，齐公元吉为齐王，宗室黄瓜公白驹为平原王，蜀公孝基为永安王，柱国道玄为淮阳王，长平公叔良为长平王，郑公神通为永康王，安吉公神符为襄邑王，柱国德良为新兴王，上柱国博叉为陇西王，上柱国奉慈为勃海王。
孝基、叔良、神符、德良，帝之从父弟；博叉、奉慈，弟子；道玄，从父兄子也。
遣太仆卿宇文明达招慰山东，以永安王孝基为陕州总管。
时天下未定，凡边要之州，皆置总管府，以统数州之兵。
乙酉，奉隋帝为酅国公。
诏曰：近世以来，时运迁革，前代亲族，莫不诛夷。
兴亡之效，岂伊人力。
其隋蔡王智积等子孙，并付所司，量才选用。
东都闻宇文化及西来，上下震惧。
有盖琮者，上疏请说李密与之合势拒化及。
丙申，隋信都郡丞东莱麹稜来降，拜冀州刺史。
丁酉，万年县法曹武城孙伏伽上表，以为：隋以恶闻其过亡天下。
陛下龙飞晋阳，远近响应，未期年而登帝位；徒知得之之易，不知隋失之之不难也。
凡人君言动，不可不慎。
窃见陛下今日即位而明日有献鹞雏者，此乃少年之事，岂圣主所须哉。
辛丑，内史令延安靖公窦威薨。
以将作大匠窦抗兼纳言，黄门侍郎陈叔达判纳言。
宇文化及留辎重于滑台，以王軌为刑部尚书，使守之，引兵北趣黎阳。
李密将徐世勣据黎阳，畏其军锋，以兵西保仓城。
化及渡河，保黎阳，分兵围世勣。
密帅步骑二万，壁于清淇，与世勣以烽火相应，深沟高垒，不与化及战。
化及每攻仓城，密辄引兵以掎其后。
密与化及隔水而语，密数之曰：卿本匈奴皁隶破野头耳，父兄子弟，并受隋恩，富贵累世，举朝莫二。
主上失德，不能死谏，反行弑逆，欲规篡夺。
不追诸葛瞻之忠诚，乃为霍禹之恶逆，天地所不容，将欲何之。
若速来归我，尚可得全后嗣。
化及默然，俯视良久，瞋目大言曰：与尔论相杀事，何须作书语邪。
密谓从者曰：化及庸愚如此，忽欲图为帝王，吾当折杖驱之耳。
化及盛修攻具以逼仓城，世勣于城外掘深沟以固守，化及阻堑，不得至城下。
世勣于堑中为地道，出兵击之，化及大败，焚其攻具。
元文都等喜于和解，谓天下可定，于上东门置酒作乐，自段达已下皆起舞。
王世充作色谓起居侍郎崔长文曰：朝廷官爵，乃以与贼，其志欲何为邪。
文都等亦疑世充欲以城应化及，由是有隙，然犹外相弥缝，阳为亲善。
秋，七月，皇泰主遣大理卿张权、鸿胪卿崔善福赐李密书曰：今日以前，咸共刷荡；使至以后，彼此通怀。
权等既至，密北面拜受诏书。
乙巳，宣州刺史周超击朱粲，败之。
丁未，梁师都寇灵州，骠骑将军蔺兴粲击破之。
突厥阙可汗遣使内附。
初，阙可汗附于李轨；隋西戎使者曹琼据甘州诱之，乃更附琼，与之拒轨；为轨所败，窜于达斗拔谷，与吐谷浑相表里，至是内附，上厚加慰抚。
寻为李轨所灭。
薛举进逼高墌，游兵至于豳、岐，秦王世民深沟高垒不与战。
会世民得疟疾，委军事于长史、纳言刘文静、司马殷开山，且戒之曰：薛举悬军深入，食少兵疲，若来挑战，慎勿应也。
俟吾疾愈，为君等破之。
开山退，谓文静曰：王虑公不能办，故有此言耳。
且贼闻王有疾，必轻我，宜曜武以威之。
乃陈于高墌西南，恃众而不设备。
举潜师掩其后，壬子，战于浅水原，八总管皆败，士卒死者什五六，大将军慕容罗睺、李安远、刘弘基皆没，世民引兵还长安。
举遂拔高墌，收唐兵死者为京观；文静等皆坐除名。
李密将入朝，至温，闻元文都等死，乃还金墉。
东都大饥，私钱滥恶，太半杂以锡环，其细如线，米斛直钱八九万。
初，李密尝受业于儒生徐文远。
文远为皇泰主国子祭酒，自出樵采，为密军所执；密令文远南面坐，备弟子礼，北面拜之。
文远曰：老夫既荷厚礼，敢不尽言。
及王世充杀元文都等，密复问计于文远。
庚申，诏隋氏离宫游幸之所并废之。
戊辰，遣黄台公瑗安抚山南。
己巳，以隋右武卫将军皇甫无逸为刑部尚书。
建德乃释之，以为治书侍御史，固辞；及江都败，复以为黄门侍郎，玄素乃起。
饶阳令宋正本，博学有才气，说建德以定河北之策，建德引为谋主。
唐高祖神尧大圣光孝皇帝武德元年（戊寅公元618年）。
八月，薛举遣其子仁果进围宁州，刺史胡演击却之。
郝瑗言于举曰：今唐兵新破，关中骚动，宜乘胜直取长安。
举然之，会有疾而止。
辛巳，举卒。
太子仁果立，居于折墌城，谥举曰武帝。
上欲与李轨共图秦、陇，遣使潜诣凉州，招抚之，与之书，谓之从弟。
轨大喜，遣其弟懋入贡。
上以懋为大将军，命鸿胪少卿张俟德册拜轨为凉州总管，封凉王。
初，朝廷以安阳令吕珉为相州刺史，更以相州刺史王德仁为岩州刺史。
德仁由是怨愤，甲申，诱山东大使宇文明达入林虑山而杀之，叛归王世充。
已丑，以秦王世民为元帅，击薛仁果。
丁酉，临洮等四郡来降。
隋江都太守陈稜求得炀帝之柩，取宇文化及所留辇辂鼓吹，粗备天子仪卫，改葬于江都宫西吴公台下，其王公以下，皆列瘗于帝茔之侧。
宇文化及之发江都也，以杜伏威为历阳太守；伏威不受，仍上表于隋，皇泰主拜伏威为东道大总管，封楚王。
九月，隋襄国通守陈君宾来降，拜邢州刺史。
君宾，伯山之子也。
虞州刺史韦义节攻隋河东通守尧君素，久不下，军数不利；壬子，以工部尚书独孤怀恩代之。
初，李密既杀翟让，颇自骄矜，不恤士众；仓粟虽多，无府库钱帛，战士有功，无以为赏；又厚抚初附之人，众心颇怨。
徐世勣尝因宴会刺讥其短；密不怿，使世勣出镇黎阳，虽名委任，实亦疏之。
乃为周公立庙，每出兵，辄先祈祷。
世充兵多楚人，信妖言，皆请战。
陈智略、樊文超、单雄信皆曰：计世充战卒甚少，屡经摧破，悉已丧胆。
兵法》曰倍则战’，况不啻倍哉。
程知节将内马军与密同营在北邙山上，单雄信将外马军营于偃师城北。
世充遣数百骑渡通济渠攻雄信营，密遣裴行俨与知节助之。
行俨先驰赴敌，中流矢，附于地；知节救之，杀数人，世充军披靡，乃抱行俨重骑而还；为世充骑所逐，刺槊洞过，知节回身捩折其槊，兼斩追者，与行俨俱免。
会日暮，各敛兵还营。
密骁将孙长乐等十馀人皆被重创。
世充夜围偃师；郑颋守偃师，其部下翻城纳世充。
初，世充家属在江都，随宇文化及至滑台，又随王軌入李密，密留于偃师，欲以招世充。
及偃师破，世充得其兄世伟、子玄应、虔恕、琼等，又获密将佐裴仁基、郑颋、祖君彦等数十人。
世充于是整兵向洛口，得邴元真妻子、郑虔象母及密诸将子弟，皆抚慰之，令潜呼其父兄。
初，邴元真为县吏，坐赃亡命，从翟让于瓦冈；让以其尝为吏，使掌书记。
及密开幕府，妙选时英，让荐元真为长史；密不得已用之，行军谋画，未尝参预。
密西拒世充，留元真守洛口仓。
元真性贪鄙，宇文温谓密曰：不杀元真，必为公患。
密不应。
元真知之，阴谋叛密；杨庆闻之，以告密，密固疑焉。
至是，密将入洛口城，元真已遣人潜引世充矣。
密知而不发，因与众谋，待世充兵半济洛水，然后击之。
世充军至，密候骑不时觉，比将出战，世充军悉已济矣。
单雄信等又勒兵自据；密自度不能支，帅麾下轻骑奔虎牢，元真遂以城降。
初，雄信骁捷，善用马槊，名冠诸军，军中号曰飞将”。
彦藻以雄信轻于去就，劝密除之；密爱其才，不忍也。
及密失利，雄信遂以所部降世充。
时王伯当弃金墉保河阳，密自虎牢归之，引诸将共议。
密欲南阻河，北守太行，东连黎阳，以图进取。
又人情不愿，难以成功。
欲自刎以谢众。
府掾柳燮曰：明公与唐公同族，兼有畴昔之好；虽不陪起兵，然阻东都，断隋归路，使唐公不战而据长安，此亦公之功也。
甲寅，秦州总管窦轨击薛仁果，不利；骠骑将军刘感镇泾州，仁果围之。
城中粮尽，感杀所乘马以分将士，感一无所啖，唯煮马骨取汁和木屑食之。
城垂陷者数矣，会长平王叔良将士至泾州，仁果乃扬言食尽，引兵南去；乙卯，又遣高墌人伪以城降。
叔良遣感帅众赴之，己未，至城下，扣门城中人曰：贼已去，可逾城入。
感命烧其门，城上下水灌之。
感知其诈，遣步兵先还，自帅精兵为殿。
俄而城上举三烽，仁果兵自南原大下，战于百里细川，唐军大败，感为仁果所擒。
仁果复围泾州，令感语城中云：援军已败，不如早降。
感许之，至城下，大呼曰：逆贼饥馁，亡在朝夕，秦王帅数十万众，四面俱集，城中勿优，勉之。
仁果怒，执感，于城旁埋之至膝，驰骑射之；至死，声色逾厉。
叔良婴城固守，仅能自全。
感，丰生之孙也。
庚申，陇州刺史陕人常达击薛仁果于宜禄川，斩首千余级。
上遣从子襄武公琛、太常卿郑元璹以女妓遗始毕可汗。
壬戌，突厥始毕复遣骨咄禄特勒来。
癸亥，白马道士傅仁均造《戊寅历》成，奏上，行之。
薛仁果屡攻常达，不能克，乃遣其将仵士政以数百人诈降，达厚抚之。
乙丑，士政伺隙以其徒劫达，拥城中二千人降于仁果。
达见仁果，词色不屈，仁果壮而释之。
奴贼帅张贵谓达曰：汝识我乎。
达曰：汝逃死奴贼耳。
贵怒，欲杀之，人救之，获免。
辛未，追谥隋太上皇为炀帝。
宇文化及至魏县，张恺等谋去之；事觉，化及杀之。
冬，十月，壬申朔，日有食之。
戊寅，宴突厥骨咄禄，引骨咄禄升御坐以宠之。
李密将至，上遣使迎劳，相望于道。
密大喜，谓其徒曰：我拥众百万，一朝解甲归唐，山东连城数百，知我在此，遣使招之，亦当尽至；比于窦融，功亦不细，岂不以一台司见处乎。
己卯，至长安，有司供待稍薄，所部兵累日不得食，众心颇怨。
既而以密为光禄卿、上柱国，赐爵邢国公。
密既不满望，朝臣又多轻之，执政者或来求贿，意甚不平；独上亲礼之，常呼为弟，以舅子独孤氏妻之。
庚辰，诏右翊卫大将军淮安王神通为山东道安扶大使，山东诸军并受节度；以黄门侍郎崔民幹为副。
邓州刺史吕子臧与抚慰使马元规击朱粲，破之。
既而粲收集余众，兵复大振，自称楚帝于冠军，改元昌达，进攻邓州。
癸未，王世充收李密美人珍宝及将卒十余万人还东都，陈于阙下。
乙酉，皇泰主大赦。
丙戌，以世充为太尉、尚书令，内外诸军事，仍使之开太尉府，备置官属，妙选人物。
世充以裴仁基父子骁勇，深礼之。
徐文远复入东都，见世充，必先拜。
或问曰：君倨见李密而敬王公，何也。
文远曰：魏公，君子也，能容贤士；王公，小人也，能杀故人，吾何敢不拜。
李密总管李育德以武陟来降，拜陟州刺史。
其余将佐刘德威、贾闰甫、高季辅等，或以城邑，或帅众，相继来降。
初，北海贼帅綦公顺帅其徒三万攻郡城，已克其外郭，进攻子城；城中食尽，公顺自谓克在旦夕，不为备。
明经刘兰成纠合城中骁健百余人袭击之，城中见兵继之，公顺大败，弃营走，郡城获全。
于是郡官及望族分城中民为六军，各将之，兰成亦将一军。
有宋书佐者，离间诸军曰：兰成得众心，必为诸人不利，不如杀之。
时海陵贼帅臧君相闻公顺据北海，帅其众五万来争之；公顺众少，闻之大惧。
兰成为公顺画策曰：君相今去此尚远，必不为备，请将军倍道袭击其营。
隋末群盗起，冠军司兵李袭誉说西京留守阴世师遣兵据永丰仓，发粟以赈穷乏，出库物赏战士，移檄郡县，同心讨贼；世师不能用。
丙申，朱粲寇淅州，遣太常卿郑元璹帅步骑一万击之。
是月，纳言窦抗罢为左武候大将军。
十一月，乙巳，凉王李轨即皇帝位，改元安乐。
戊申，王軌以滑州来降。
薛仁果之为太子也，与诸将多有隙；及即位，众心猜惧。
郝瑗哭举得疾，遂不起，由是国势浸弱。
秦王世民至高墌，仁果使宗罗睺将兵拒之；罗睺数挑战，世民坚壁不出。
诸将咸请战，世民曰：我军新败，士气沮丧，贼恃胜而骄，有轻我心，宜闭垒以待之。
彼骄我奋，可一战而克也。
乃令军中曰：敢言战者斩。
相持六十余日，仁果粮尽，其将梁胡郎等帅所部来降。
世民知仁果将士离心，命行军总管梁实营于浅水原以诱之。
罗睺大喜，尽锐攻之，梁实守险不出；营中无水，人马不饮者数日。
罗睺攻之甚急；世民度贼已疲，谓诸将曰：可以战矣。
迟明，使右武候大将军宠玉陈于浅水原。
罗睺并兵击之，玉战，几不能支，世民引大军自原北出其不意，罗睺引兵还战。
世民帅骁骑数十先陷陈，唐兵表里奋击，呼声动地。
罗睺士卒大溃，斩首数千级。
世民帅二千余骑追之，窦轨叩马苦谏曰：仁果犹据坚城，虽破罗睺，未可轻进，请且按兵以观之。
世民曰吾虑之久矣，破竹之势，不可失也，舅勿复言。
遂进。
仁果陈于城下，世民据泾水临之，仁果骁将浑幹等数人临陈来降。
仁果惧，引兵入城拒守。
日向暮，大军继至，遂围之。
夜半，守城者争自投下。
仁果计穷，己酉，出降；得其精兵万馀人，男女五万口。
上遣使谓世民曰：薛举父子多杀我士卒，必尽诛其党以谢冤魂。
李密谏曰：薛举虐杀不辜，此其所以亡也，陛下何怨焉。
怀服之民，不可不抚。
乃命戮其谋首，余皆赦之。
上使李密迎秦王世民于豳州，密自恃智略功名，见上犹有傲色；及见世民，不觉惊服，私谓殷开山曰：真英主也。
诏以员外散骑常侍姜謩为秦州刺史，謩抚以恩信，盗贼悉归首，士民安之。
徐世勣据李密旧境，未有所属。
魏征随密至长安，乃自请安集山东，上以为秘书丞，乘传至黎阳，遗徐世勣书，劝之早降。
世勣遂决计西向，谓长史阳翟郭孝恪曰：此民众土地，皆魏公有也；吾若上表献之，是利主之败，自为功以邀富贵也，吾实耻之。
今宜籍郡县户口士马之数以启魏公，使自献之。
乃遣孝恪诣长安，又运粮以饷淮安王神通。
上闻世勣使者至，无表，止有启与密，甚怪之。
孝恪具言世勣意，上乃叹曰：徐世勣不背德，不邀功，真纯臣也。
赐姓李。
以孝恪为宋州刺史，使与世勣经营虎牢以东，所得州县，委之选补。
癸丑，独孤怀恩攻尧君素于蒲坂。
行军总管赵慈景尚帝女桂阳公主，为君素所擒，枭首城外，以示无降意。
癸亥，秦王世民至长安，斩薛仁果于市，上赐常达帛三百段。
赠刘感平原郡公，谥忠壮。
扑杀仵士政于殿庭。
以张贵尤淫暴，腰斩之。
上享劳将士，因谓群臣曰：诸公共相翊戴以成帝业，若天下承平，可共保富贵。
使王世充得志，公等岂有种乎。
如薛仁果君臣，岂可不以为前鉴也。
己巳，以刘文静为户部尚书，领陕东道行台左仆射，复殷开山爵位。
尝遇大朝会，密为光禄卿，当进食，深以为耻；退，以告左武卫大将军王伯当。
今东海公在黎阳，襄阳公在罗口，河南兵马，屈指可计，岂得久如此也。
窦建德以为己瑞，改元五凤。
宗城人有得玄圭献于建德者，宋正本及景城丞会稽孔德绍皆曰：此天所以赐大禹也，请改国号曰夏。
初，王须拔掠幽州，中流矢死，其将魏刀儿代领其众，据深泽，掠冀、定之间，众至十万，自称魏帝。
建德伪与连和，刀儿弛备，建德袭击破之，遂围深泽；其徒执刀儿降，建德斩之，尽并其众。
十二月，壬申，诏以秦王世民为太尉、使持节、陕东道大行台，其蒲州、河北诸府兵马并受节度。
癸酉，西突厥曷娑那可汗自宇文化及所来降。
隋将尧君素守河东，上遣吕绍宗、韦义节、独孤怀恩相继攻之，俱不下。
丁酉，隋襄平太守邓暠以柳城、北平二郡来降；以暠为营州总管。
辛巳，太常卿郑元璹击朱粲于商州，破之。
初，宇文化及遣使招罗艺，艺曰：我隋臣也。
斩其使者，为炀帝发丧，临三日。
窦建德、高开道各遣使招之，艺曰：建德、开道，皆剧贼耳。
吾闻唐公已定关中，人望归之。
此真吾主也，吾将从之，敢沮议者斩。
会张道源慰抚山东，艺遂奉表，与渔阳、上谷等诸郡皆来降。
癸未，诏以艺为幽州总管。
薛万均，世雄之子也，与弟万彻俱以勇略为艺所亲待，诏以万均为上柱国、永安郡公，万彻为车骑将军、武安县公。
窦建德既克冀州，兵威益盛，帅众十万寇幽州。
艺将逆战，万均曰：彼众我寡，出战必败。
不若使羸兵背城阻水为陈，彼必渡水击我。
万均请以精骑百人伏于城旁，俟其半渡击之，蔑不胜矣。
艺从之。
建德果引兵渡水，万均邀击，大破之。
建德竟不能至其城下，乃分兵掠霍堡及雍奴等县；艺复邀击，败之。
凡相拒百余日，建德不能克，乃还乐寿。
艺得隋通直谒者温彦博，以为司马。
艺以幽州归国，彦博赞成之；诏以彦博为幽州总管府长史，未几，征为中书侍郎。
兄大雅，时为黄门侍郎，与彦博对居近密，时人荣之。
乙酉，车驾幸周氏陂，过故墅。
壬辰，王世充帅众三万围谷州，刺史任瓌拒却之。
上使李密分其麾下之半留华州，将其半出关。
长史张宝德预在行中，恐密亡去，罪相及；上封事，言其必叛。
上意乃中变，又恐密惊骇，乃降敕书劳来，令密留所部徐行，单骑入朝，更受节度。
密至稠桑，得敕，谓贾闰甫曰：敕遣我去，无故复召我还，天子向云，有人确执不许’，此谮行矣。
吾今若还，无复生理，不若破桃林县，收其兵粮，北走渡河。
比信达熊州，吾已远矣。
苟得至黎阳，大事必成。
公意如何。
闰甫曰：主上待明公甚厚；况国家姓名，著在图谶，天下终当一统。
明公既已委质，复生异图，任瓌、史万宝据熊、穀二州，此事朝举，彼兵夕至，虽克桃林，兵岂暇集，一称叛逆，谁复容人。
为明公计，不若且应朝命，以明元无异心，自然浸润不行；更欲出就山东，徐思其便可也。
密怒曰：唐使吾与绛、灌同列，何以堪之。
且谶文之应，彼我所共。
今不杀我，听使东行，足明王者不死；纵使唐遂定关中，山东终为我有。
天与不取，乃欲束手投人。
公，吾之心腹，何意如是。
若不同心，当斩而后行。
闰甫泣曰：明公虽云应谶，近察天人，稍已相违。
今海内分崩，人思自擅，强者为雄；明公奔亡甫尔，谁相听受。
且自翟让受戮之后，人皆谓明公弃恩忘本，今日谁肯复以所有之兵束手委公乎。
彼必虑公见夺，逆相拒抗，一朝失势，岂有容足之地哉。
自非荷恩殊厚者，讵能深言不讳乎。
愿明公熟思之，但恐大福不再。
苟明公有所措身，闰甫亦何辞就戮。
密大怒，挥刃欲击之；王伯当等固请，乃释之。
闰甫奔熊州。
伯当亦止密，以为未可，密不从。
伯当乃曰：义士之志，不以存亡易心。
公必不听，伯当与公同死耳，然终恐无益也。
庚子旦，密绐桃林县官曰：奉诏暂还京师，家人请寄县舍。
右翊卫将军史万宝镇熊州，谓行军总管盛彦师曰：李密，骁贼也，又辅以王伯当，今决策而叛，殆不可当也。
彦师笑曰：请以数千之众邀之，必枭其首。
万宝曰：公以何策能尔。
彦师曰：兵法尚诈，不可为公言之。
即帅众逾熊耳山南，据要道，令弓弩夹路乘高，刀楯伏于溪谷，令之曰：俟贼半渡，一时俱发。
或问曰：闻李密欲向洛州，而公入山，何也。
彦师曰：密声言向洛，实欲出人不意，走襄城，就张善相耳。
若贼入谷口，我自后追之，山路险隘，无所施力，一夫殿后，必不能制。
今吾先得入谷，擒之必矣。
李密既渡陕，以为馀不足虑，遂拥众徐行，果逾山南出。
彦师击之，密众首尾断绝，不得相救。
遂斩密及伯当，俱传首长安。
彦师以功赐爵葛国公拜武卫将军，仍领熊州。
隋右武卫大将军李景守北平，高开道围之，岁余不能克。
辽西太守邓暠将兵救之，景帅其众迁于柳城；后将还幽州，于道为盗所杀。
开道遂取北平，进陷渔阳郡，有马数千匹，众且万，自称燕王，改元始兴，都渔阳。
怀戎沙门高昙晟因县令设斋，士民大集，昙晟与僧五千人拥斋众而反，杀县令及镇将，自称大乘皇帝，立尼静宣为邪输皇后，改元法轮。
遣使招开道，立为齐王。
开道帅众五千人归之，居数月，袭杀昙晟，悉并其众。
监察御史李素立谏曰：三尺法，王者所与天下共也；法一动摇，人无所措手足。
上以舞胡安比奴为散骑侍郎。
礼部尚书李纲谏曰：古者乐工不与士齿，虽贤如子野、师襄，皆终身继世不易其业。
唯齐末封曹妙达为王，安马驹为开府，有国家者以为殷鉴。
今天下新定，建义功臣，行赏未遍，高才硕学，犹滞草莱；而先擢舞胡为五品，使鸣玉曳组，趋翔廊庙，非所以规模后世也。
上不从，曰：吾业已授之，不可追也。
陈岳论曰：受命之主，发号施令，为子孙法；一不中理，则为厉阶。
李轨吏部尚书梁硕，有智略，轨常倚之以为谋主。
有胡巫谓轨曰：上帝当遣玉女自天而降。
唐高祖神尧大圣光孝皇帝武德二年（己卯公元619年）。
春，正月，壬寅，王世充悉取隋朝显官、名士为太尉府官属，杜淹、戴胄皆预焉。
胄，安阳人也。
隋将军王隆帅屯卫将军张镇周、都水少监苏世长等以山南兵始至东都。
王世充专总朝政，事无大小，悉关太尉府；台省监署，莫不阒然。
世充立三牌于府门外，一求文学才识堪济时务者，一求武勇智略能摧锋陷敌者，一求身有冤滞拥抑不申者。
于是上书陈事者日有数百，世充悉引见，躬自省览，殷勤慰谕，人人自喜，以为言听计从，然终无所施行。
下至士卒厮养，世充皆以甘言悦之，而实无恩施。
隋马军总管独孤武都为世充所亲任，其从弟司隶大夫机与虞部郎杨恭慎、前勃海郡主簿孙师孝、步兵总管刘孝元、李俭、崔孝仁谋召唐兵，使孝仁说武都曰：王公徒为儿女之态以悦下愚，而鄙隘贪忍，不顾亲旧，岂能成大业哉。
图识之文，应归李氏，人皆知之。
唐起晋阳，奄有关内，兵不留行，英雄景附。
且坦怀待物，举善责功，不念旧恶，据胜势以争天下，谁能敌之。
吾属托身非所，坐待夷灭。
今任管公兵近在新安，又吾之故人也，若遣间使召之，使夜造城下，吾曹共为内应，开门纳之，事无不集矣。
武都从之。
事泄，世充皆杀之。
恭慎，达之子也。
癸卯，命秦王世民出镇长春宫。
宇文化及攻魏州总管元宝藏，四旬不克。
魏征往说之，丁未，宝藏举州来降。
戊午，淮安王神通击宇文化及于魏县，化及不能抗，东走聊城。
神通拔魏县，斩获二千余人，引兵追化及至聊城，围之。
甲子，以陈叔达为纳言。
丙寅，李密所置伊州刺史张善相来降。
隋著作佐郎陆从典、通事舍人颜愍楚，谪官在南阳，粲初引为宾客，其后无食，阖家皆为所噉。
淮安土豪杨士林、田瓚起兵攻粲，诸州皆应之。
初，王世充既杀元、卢，虑人情未服，犹媚事皇泰主，礼甚谦敬。
又请为刘太后假子，尊号曰圣感皇太后。
既而渐骄横，尝赐食于禁中，还家大吐，疑遇毒，自是不复朝谒。
皇泰主知其终不为臣，而力不能制，唯取内库彩物大造幡花；又出诸服玩，令僧散施贫乏以求福。
世充使其党张绩、董浚守章善、显福二门，宫内杂物，毫厘不得出。
是月，世充使人献印及剑。
又言河水清，欲以耀众，为己符瑞云。
上遣金紫光禄大夫武功靳孝谟安集边郡，为梁师都所获。
孝谟骂之极口，师都杀之。
二月，诏追赐爵武昌县公，谥曰忠。
初定租、庸、调法，每丁租二石，绢二匹，绵三两；自兹以外，不得横有调敛。
丙戌，诏：诸宗姓居官者在同列之上，未仕者免其徭役；每州置宗师一人以摄总，别为团伍。
张俟德至凉，李轨召其群臣廷议曰：唐天子，吾之从兄，今已正位京邑。
曹珍曰：隋失其鹿，天下共逐之，称王称帝者，奚啻一人。
唐帝关中，凉帝河右，固不相妨。
且已为天子，奈何复自贬黜。
戊戌，轨遣其尚书左丞邓晓入见，奉书称皇从弟大凉皇帝臣轨”而不受官爵。
初，隋炀帝自征吐谷浑，吐谷浑可汗伏允以数千骑奔党项，炀帝立其质子顺为主，使统余众，不果入而还。
会中国丧乱，伏允复还收其故地。
上受禅，顺自江都还长安，上遣使与伏允连和，使击李轨，许以顺还之。
伏允喜，起兵击轨，数遣使入贡请顺，上遣之。
闰月，朱粲遣使请降，诏以粲为楚王，听自置官属，以便宜从事。
宇文化及以珍货诱海曲诸贼，贼帅王薄帅众从之，与共守聊城。
窦建德谓其群下曰：吾为隋民，隋为吾君；今宇文化及弑逆，乃吾仇也，吾不可以不讨。
乃引兵趣聊城。
淮安王神通攻聊城，化及粮尽，请降，神通不许。
神通怒，囚世幹于军中。
神通督兵攻之，贝州刺史赵君德攀堞先登，神通心害其功，收兵不战。
建德与化及连战，大破之，化及复保聊城。
建德纵兵四面急攻，王薄开门纳之。
建德入城，生擒化及，先谒隋萧皇后，语皆称臣，素服哭炀帝尽哀；收传国玺及卤簿仪仗，抚存隋之百官，然后执逆党宇文智及、杨士览、元武达、许弘仁、孟景，集隋官而斩之，枭首军门之外。
以槛车载化及并二子承基、承趾至襄国，斩之。
化及且死，更无馀言，但云：不负夏王。
建德每战胜克城，所得资财，悉以分将士，身无所取。
又不噉肉，常食蔬，茹粟饭；妻曹氏，不衣纨绮，所役婢妾，才十许人。
及破化及，得隋宫人千数，即时散遣之。
以隋黄门侍郎裴矩为左仆射，掌选事，兵部侍郎崔君肃为侍中，少府令何稠为工部尚书，右司郎中柳调为左丞，虞世南为黄门侍郎，欧阳询为太常卿。
询，纥之子也。
自馀随才授职，委以政事。
其不愿留，欲诣关中及东都者亦听之，仍给资粮，以兵援之出境。
隋骁果尚近万人，亦各纵遣，任其所之。
又与王世充结好，遣使奉表于隋皇泰主，皇泰主封为夏王。
建德起于群盗，虽建国，未有文物法度，裴矩为之定朝仪，制律令，建德甚悦，每从之咨访典礼。
遣前御史大夫段确使于朱粲。
初，上为隋殿内少监，宇文士及为尚辇奉御，上与之善。
士及从化及至黎阳，上手诏召之，士及潜遣家僮间道诣长安，又因使者献金环。
化及至魏县，兵势日蹙，士及劝之归唐，化及不从，内史令封德彝说士及于济北征督军粮以观其变。
化及称帝，立士及为蜀王。
化及死，士及与德彝自济北来降。
时士及妹为昭仪，由是授上仪同。
上以封德彝隋室旧臣，而谄巧不忠，深诮责之，罢遣就舍。
德彝以秘策干上，上悦，寻拜内史舍人，俄迁待郎。
甲寅，隋夷陵郡丞安陆许绍帅黔安、武陵、澧阳等诸郡来降。
绍幼与帝同学；诏以绍为峡州刺史，赐爵安陆公。
丙辰，以徐世勣为黎州总管。
丁巳，骠骑将军张孝珉以劲卒百人袭王世充汜水城，入其郛，沉米船百五十艘。
王世充囚李育德之兄厚德于获嘉，厚德与其守将赵君颖逐殷州刺史段大师，以城来降。
以厚德为殷州刺史。
窦建德陷邢州，执总管陈君宾。
上遣殿内监窦诞、右卫将军宇文歆助并州总管齐王元吉守晋阳。
诞，抗之子也，尚帝女襄阳公主。
元吉性骄侈，奴客婢妾数百人，好使之被甲，戏为攻战，前后死伤甚众，元吉亦尝被伤。
其乳母陈善意苦谏，元吉醉，怒，命壮士殴杀之。
性好田猎，载罔罟三十余车，尝言：我宁三日不食，不能一日不猎。
常与诞游猎，蹂践人禾稼。
又纵左右夺民物，当衢射人，观其避箭。
夜，开府门，宣淫他室。
百姓愤怨，歆屡谏不纳，乃表言其状。
壬戌，元吉坐免官。
癸亥，陟州刺史李育德攻下王世充河内堡聚三十一所。
乙丑，世充遣其兄子君廓侵陟州，李育德击走之，斩首千余级。
李厚德归省亲疾，使李育德守获嘉，世充并兵攻之，丁卯，城陷，育德及弟三人皆战死。
己巳，李公逸以雍丘来降，拜杞州总管，以其族弟善行为杞州刺史。
隋吏部侍郎杨恭仁，从宇文化及至河北；化及败，魏州总管元宝藏获之，己巳，送长安。
上与之有旧，拜黄门侍郎，寻以为凉州总管。
恭仁素习边事，晓羌、胡情伪，民夷悦服，自葱岭已东，并入朝贡。
突厥始毕可汗将其众渡河至夏州，梁师都发兵会之，以五百骑授刘武周，欲自句注入寇太原。
会始毕卒，子什钵苾幼，未可立，立其弟俟利弗设为处罗可汗。
处罗以什钵苾为尼步设，使居东偏，直幽州之北。
先是，上遣右武候将军高静奉币使于始毕，至丰州，闻始毕卒，敕纳于所在之库。
突厥闻之，怒，欲入寇；丰州总管张长逊遣高静以币出塞为朝廷致赙，突厥乃还。
三月，庚午，梁师都寇灵州，长史杨则击走之。
壬申，王世充寇穀州，刺史史万宝战不利。
庚辰，隋北海通守郑虔符、文登令方惠整及东海、齐郡、东平、任城、平陆、寿张、须昌贼帅王薄等并以其地来降。
初，宇文化及以隋大理卿郑善果为民部尚书。
齐王元吉讽并州父老诣阙留己；甲申，复以元吉为并州总管。
戊子，淮南五州皆遣使来降。
辛卯，刘武周寇并州。
壬辰，营州总管邓暠击高开道，败之。
甲午，王世充遣其将高毗寇义州。
东都道士桓法嗣献《孔子闭房记》于王世充，言相国当代隋为天子”。
世充大悦，以法嗣为谏议大夫。
世充又罗取杂鸟，书帛系颈，自言符命而纵之。
有得鸟来献者，亦拜官爵。
于是段达以皇泰主命，加世充殊礼。
世充奉表三让，百官劝进，设位于都常。
纳言苏威年老，不任朝谒，世充以威隋氏重臣，欲以眩耀士民，每劝进，必冠威名。
及受殊礼之日，扶威置百官之上，然后南面正坐受之。
夏，四月，刘武周引突厥之众，军于黄蛇岭，兵锋甚盛。
齐王元吉使车骑将军张达以步卒百人尝寇；达辞以兵少不可往，元吉强遣之，至则俱没。
达忿恨，庚子，引武周袭榆次，陷之。
散骑常侍段确，性嗜酒，奉诏慰劳朱粲于菊潭。
王世充令长史韦节、杨续等及太常博士衡水孔颖达，造禅代仪，遣段达、云定兴等十余人入奏皇泰主曰：天命不常，郑王功德甚盛，愿陛下遵唐、虞之迹。
皇泰主敛膝据案，怒曰：天下，高祖之天下，若隋祚未亡，此言不应辄发；必天命已改，何烦禅让。
公等或祖祢旧臣，或台鼎高位，既有斯言，朕复何望。
颜色凛冽，在廷者皆流汗。
退朝，泣对太后。
世充更使人谓之曰：今海内未宁，须立长君，俟四方安集，当复子明辟，必如前誓。
癸卯，世充称皇泰主命，禅位于郑。
遣其兄世恽幽皇泰主于含凉殿，虽有三表陈让及敕书敦劝，皇泰主皆不知也。
遣诸将引兵入清宫城，又遣术人以桃汤苇火祓除禁省。
隋将帅、郡县及贼帅前后继有降者，诏以王薄为齐州总管，伏德为齐州总管，郑虔符为青州总管，綦公顺为淮州总管，王孝师为沧州总管。
甲辰，遣大理卿新乐郎楚之安抚山东，秘书监夏侯端安抚淮左。
丁未，隋御卫将军陈稜以江都来降；以稜为扬州总管。
戊申，王世充立子玄应为太子，玄恕为汉王，余兄弟宗族十九人皆为王。
奉皇泰主为潞国公。
以苏威为太师，段达为司徒，云定兴为太尉，张仅为司空，杨续为纳言，韦节为内史，王隆为左仆射，韦霁为右仆射，齐王世恽为尚书令，杨汪为吏部尚书，杜淹为少吏部，郑颋为御史大夫。
世恽，世充之兄也。
又以国子助都吴人陆德明为汉王师，令玄恕就其家行束修礼。
德明耻之，故服巴豆散，卧称病，玄恕入跪床下，对之遗利，竟不与语。
德明名朗，以字行。
丙辰，刘武周围并州，齐王元吉拒却之。
戊午，诏太常卿李仲文将兵救并州。
世充每听朝，殷勤诲谕，言词重复，千端万绪，侍卫之人不胜倦弊，百司奏事，疲于听受。
御史大夫苏良谏曰：陛下语太多而无领要，计云尔即可，何烦许辞也。
世充默然良久，亦不罪良，然性如是，终不能改也。
王世充数攻伊州，总管张善相拒之；粮尽，援兵不至，癸亥，城陷，善相骂世充极口而死。
帝闻，叹曰：吾负善相，善相不负吾也。
赐其子爵襄城郡公。
五月，王世充陷义州，复寇西济州。
遣右骁卫大将军刘弘基将兵救之。
李轨将安修仁兄兴贵，仕长安，表请说轨，谕以祸福。
兴贵至武威，轨以为左右卫大将军。
兴贵乘间说轨曰：凉地不过千里，土薄民贫。
邓晓在长安，舞蹈称庆，上曰：汝为人使臣，闻国亡，不戚而喜，以求媚于朕。
不忠于李轨，肯为朕用乎。
遂废之终身。
轨至长安，并其子弟皆伏诛。
以安兴贵为右武候大将军、上柱国、凉国公，赐帛万段，安修仁为左武候大将军、申国公。
隋末，离石胡刘龙儿拥兵数万，自号刘王，以其子季真为太子；虎贲郎将梁德击斩龙儿。
至是，季真与弟六儿复举兵为乱，引刘武周之众攻陷石州，杀刺史王俭。
季真自称突利可汗，以六儿为拓定王。
六儿隋使请降，诏以为岚州总管。
壬午，以秦王世民为左武候大将军、使持节、凉、甘等九州诸军事、凉州总管，其太尉、尚书令、雍州牧、陕东道行台并如故。
遣黄门侍郎杨恭仁安抚河西。
丙戌，刘武周陷平遥。
癸巳，梁州总管、山东道安抚副使陈政为麾下所杀，携其首奔王世充。
政，茂之子也。
王世充以礼部尚书裴仁基、左辅大将军裴行俨有威名，忌之。
仁基父子知之，亦不自安，乃与尚书左丞宇文儒童、儒童弟尚食直长温、散骑常侍崔德本谋杀世充及其党，复尊立皇泰主；事泄，皆夷三族。
齐王世恽言于世充曰：儒童等谋反，正为皇泰主尚在故也，不如早除之。
世充从之，遣兄子唐王仁则及家奴梁百年鸩皇泰主。
”百年欲为启陈，世恽不许；又请与皇太后辞决，亦不许。
六月，庚子，窦建德陷沧州。
初，易州贼帅宋金刚，有众万余，与魏刀兒连结。
己酉，突厥遣使来告始毕可汗之丧，上举哀于长乐门，废朝三日，诏百官就馆吊其使者。
又遣内史舍人郑德挺吊处罗可汗，赙帛三万段。
上以刘武周入寇为忧，右仆射裴寂请自行。
癸亥，以寂为晋州道行军总管，讨武周，听以便宜从事。
秋，七月，初置十二军，分关内诸府以隶焉，皆取天星为名，以车骑府统之。
每军将、副各一人，取威名素重者为之，督以耕战之务。
由是士马精强，所向无敌。
海岱贼帅徐圆朗以数州之地请降，拜兗州总管，封鲁国公。
王世充遣其将罗士信寇穀州，士信帅其众千余人来降。
先是，士信从李密击世充，兵败，为世充所得，世充厚礼之，与同寝食。
既而得邴元真等，待之如士信，士信耻之。
士信有骏马，世充兄子赵王道询欲之，不与，世充夺之以赐道询；士信怒，故来降。
上闻其来，甚喜，遣使迎劳，赐帛五千段，禀食其所部，以士信为陕州道行军总管。
世充左龙骧将军临泾席辩与同列杨虔安、李君义皆帅所部来降。
丙子，王世充遣其将郭士衡寇穀州，刺史任瓌大破之，俘斩且尽。
甲申，行军总管刘弘基遣其将种如愿袭王世充河阳城，毁其河桥而还。
乙酉，西突厥统叶护可汗、高昌王麹伯雅各遣使入贡。
初，西突厥曷娑那可汗入朝于隋，隋人留之，国人立其叔父，号射匮可汗。
射匮者，达头可汗之孙也，既立，拓地东至金山，西至海，遂与北突厥为敌，建庭于龟兹北三弥山。
射匮卒，弟统叶护立。
统叶护勇而有谋，北并铁勒，控弦数十万，据乌孙故地，又移庭于石国北千泉；西域诸国皆臣之，叶护各遣吐屯监之，督其征赋。
辛卯，宋金刚寇浩州，浃旬而退。
八月，丁酉，酅公薨，谥曰隋恭帝；无后，以族子行基嗣。
窦建德将兵十余万趣洺州，淮安王神通帅诸军退保相州。
己亥，建德兵至洺州城下。
丙午，将军秦武通军至洛阳，败王世充将葛彦璋。
丁未，窦建德陷洺州，总管袁子幹降之。
梁师都与突厥命数千骑寇延州，行军总管段德操兵少不敌，闭壁不战，伺师都稍怠。
九月，丙寅，遣副总管梁礼将兵击之。
师都与礼战方酣，德操以轻骑多张旗帜，掩击其后，师都军溃；逐北二百余里，破其魏州，虏男女二千馀口。
德操，孝先之子也。
萧铣遣其将杨道生寇峡州，剌史许绍击破之。
铣又遣其将陈普环帅舟师上峡，规取巴、蜀。
绍遣其子智仁及录事参军李弘节等追至西陵，大破之，擒普环。
铣遣兵戍安蜀城及荆门城。
己巳，窦建德陷相州，杀刺史吕珉。
民部尚书鲁公刘文静，自以才略功勋在裴寂之右而位居其下，意甚不平。
文静与弟通直散骑常侍文起饮，酒酣，怨望，拔刀击柱曰：会当斩裴寂首。
沈法兴既克毗陵，谓江、淮之南指撝可定，自称梁王，都毗陵，改元延康，置百官。
性残忍，专尚威刑，将士小有过，即斩之，由是其下离怨。
时杜伏威据历阳，陈稜据江都，李子通据海陵，俱有窥江表之心。
法兴军数败；会子通围稜于江都，稜送质求救于法兴及伏威，法兴使其子纶将兵数万，与伏威共救之。
伏威军清流，纶军扬子，相去数十里。
子通纳言毛文深献策，募江南人诈为纶兵，夜袭伏威营，伏威怒，复遣兵袭纶。
由是二人相疑，莫敢先进。
子通得尽锐攻江都，克之，稜奔伏威。
子通入江都，因纵击纶，大破之，伏威亦引去。
子通即皇帝位，国号吴，改元明政。
丹杨贼帅乐伯通帅众万馀降之，子通以为左仆射。
裴寂至介休，宋金刚据城拒之。
寂军于度索原，营中饮涧水，金刚绝之，士卒渴乏。
寂欲移营就水，金刚纵兵击之，寂军遂溃，失亡略尽，寂一日一夜驰至晋州。
先是，刘武周屡遣兵攻西河，浩州剌史刘赡拒之；李仲文引兵就之，与共守西河。
及裴寂败，自晋州以北城镇俱没，唯西河独存。
姜宝谊复为金刚所虏，谋逃归，金刚杀之。
裴寂上表谢罪，上慰谕之，复使镇抚河东。
刘武周进逼并州，齐王元吉绐其司马刘德威曰：卿以老弱守城，吾以强兵出战。
辛巳，元吉夜出兵，携其妻妾弃州奔还长安。
元吉始去，武周兵已至城下，晋阳土豪薛深以城纳武周。
上闻之，大怒，谓礼部尚书李纲曰：元吉幼弱，未习时事，故遣窦诞、宇文歆辅之。
晋阳强兵数万，食支十年，兴王之基，一旦弃之。
闻宇文歆首画此策，我当斩之。
纲曰：王年少骄逸，窦诞曾无规谏，又掩覆之，使士民愤怨，今日之败，诞之罪也。
歆谏，王不悛，寻皆闻奏，乃忠臣也，岂可杀哉。
明日，上召纲入，升御座曰：我得公，遂无滥刑。
元吉自为不善，非二人所能禁也。
并诞赦之。
卫尉少卿刘政会在太原，为武周所虏，政会密遣人奉表论武周形势。
武周据太原，遣宋金刚攻晋州，拔之，虏右骁卫大将军刘弘基，弘基逃归。
金刚进逼绛州，陷龙门。
西突厥曷娑那可汗与北突厥有怨；曷娑那在长安，北突厥遣使请杀之，上不许。
群臣皆曰：保一人而失一国，后必为患。
秦王世民曰：人穷来归我，杀之不义。
上迟回久之，不得己，丙戌，引曷娑那于内殿宴饮，既而送中书省，纵北突厥使者使杀之。
礼部尚书李纲领太子詹事，太子建成始甚礼之。
上骂之曰：卿为何潘仁长史，乃耻为朕尚书邪。
淮安王神通使慰抚使张道源镇赵州。
庚寅，窦建德陷赵州，执总管张志昂及道源。
乙未，梁师都复寇延州，段德操击破之，斩首二千馀级，师都以百馀骑遁去。
德操以功拜柱国，赐爵平原郡公。
鄜州刺史鄜城壮公梁礼战没。
冬，十月，己亥，就加凉州总管杨恭仁纳言；赐幽州总管燕公罗艺姓李氏，封燕郡王。
辛丑，李艺破窦建德于衡水。
癸卯，以左武候大将军庞玉为梁州总管。
时集州獠反，玉讨之，獠据险自守，军不得进，粮且尽。
熟獠与反者皆邻里亲党，争言贼不可击，请玉还。
玉扬言：秋谷将熟，百姓毋得收刈，一切供军，非平贼吾不返。
闻者大惧，曰：大军不去，吾曹皆将馁死。
其中壮士乃入贼营，与所亲潜谋，斩其渠帅而降，馀党皆散，玉追讨，悉平之。
刘武周将宋金刚进攻浍州，陷之，军势甚锐。
时王行本犹据蒲坂，未下，亦与武周相应，关中震骇。
上出手敕曰：贼势如此，难与争锋，宜弃大河以东，谨守关西而已。
”秦王世民上表曰：太原，王业所基，国之根本；河东殷实，京邑所资，若举而弃之，臣窃愤恨。
愿假臣精兵三万，必冀平殄武周，克复汾、晋。
上于是悉发关中兵以益世民所统，使击武周，乙卯，幸华阴，至长春宫以送之。
窦建德引兵趣卫州。
建德每行军，常为三道，辎重、细弱居中央，步骑夹左右，相去二里许。
建德以千骑前行，过黎阳三十里，李世勣遣骑将丘孝刚将二百骑侦之。
建德怒，还攻黎阳，克之，虏淮安王神通、李世勣父盖、魏征及帝妹同安公主。
行军总管罗士信帅勇士夜入洛阳外郭，纵火焚清化里而还。
壬戌，士信拔青城堡。
王世充自将兵徇地至滑台，临黎阳；尉氏城主时德睿、汴州刺史王要汉、亳州刺史丁叔则遣使降之。
以德睿为尉州刺史。
要汉，伯当之兄也。
夏侯端至黎阳，李世勣发兵送之，自澶渊济河，传檄州县，东至于海，南至于淮，二十馀州，皆遣使来降。
行至谯州，会汴、亳降于王世充，还路遂绝。
端素得众心，所从二千人，虽粮尽不忍委去，端坐泽中，杀马以飨士，因歔欷谓曰：卿等乡里皆已从贼，特以共事之情，未能见委。
我奉王命，不可从卿；卿有妻子，无宜效我。
可斩吾首归贼，必获富贵。
众皆流涕曰：公于唐室非有亲属，直以忠义，志不图存。
某等虽贱，心亦人也，宁肯害公以求利乎。
端曰：卿不忍见杀，吾当自刎。
众抱持之，乃复同进，潜行五日，馁死及为贼所击奔溃相失者太半，唯馀五十三人同走，采豆生食之。
端持节未尝离身，屡遣从者散，自求生，众又不可。
时河南之地皆入世充，唯杞州刺史李公逸为唐坚守，遣兵迎端，馆给之。
世充遣使召端，解衣遗之，仍送除书，以端为淮南郡公、尚书少吏部。
端对使者焚书毁衣，曰：夏侯端天子大使，岂受王世充官乎。
汝欲吾往，唯可取吾首耳。
因解节旄怀之，置刃于竿，自山中西走，无复蹊径，冒践荆棘，昼夜兼行，得达宜阳，从者附崖溺水，为虎狼所食，又丧其半；其存者鬓发秃落，无复人状。
端诣阙见上，但谢无功，初不自言艰苦，上复以为秘书监。
郎楚之至山东，亦为窦建德所获，楚之不屈，竟得还。
甲子，上祠华山。
唐高祖神尧大圣光孝皇帝武德二年（己卯公元619年）。
十一月，己卯，刘武周寇浩州。
秦王世民引兵自龙门乘冰坚渡河，屯柏壁，与宋金刚相持。
时河东州县，俘掠之馀，未有仓廪，人情恇扰，聚入城堡，征敛无所得，军中乏食。
世民发教谕民，民闻世民为帅而来，莫不归附，自近及远，至者日多，然后渐收其粮食，军食以充。
乃休兵秣马，唯令偏裨乘间抄掠，大军坚壁不战，由是贼势日衰。
世民尝自帅轻骑觇敌，骑皆四散，世民独与一甲士登丘而寝。
俄而贼兵四合，初不之觉，会有蛇逐鼠，触甲士之面，甲士惊寤，遂白世民，俱上马，驰百馀步，为贼所及，世民以大羽箭射殪其骁将，贼骑乃退。
李世勣欲归唐，恐祸及其父，谋于郭孝恪。
孝恪曰：吾新事窦氏，动则见疑，宜先立效以取信，然后可图也。
世勣从之。
袭王世充获嘉，破之，多所俘获，以献建德，建德由是亲之。
初，漳南人刘黑闼，少骁勇狡狯，与窦建德善，后为群盗，转事郝孝德、李密、王世充。
世充使黑闼守新乡，李世勣击虏之，献于建德。
十二月，庚申，上猎于华山。
于筠说永安王孝基急攻吕崇茂，独孤怀恩请先成攻具，然后进，孝基从之。
崇茂求救于宋金刚，金刚遣其将善阳尉迟敬德、寻相将兵奄至夏县。
孝基表里受敌，军遂大败，孝基、怀恩、筠、唐俭及行军总管刘世让皆为所虏。
敬德名恭，以字行。
上征裴寂入朝，责其败军，下吏，既而释之，宠待弥厚。
尉迟敬德、寻相将还浍州，秦王世民遣兵部尚书殷开山、总管秦叔宝等邀之于美良川，大破之，斩首二千馀级。
永安壮王孝基谋逃归，刘武周杀之。
李世勣复遣人说窦建德曰：曹、戴二州，户口完实，孟海公窃有其地，与郑人外合内离；若以大军临之，指期可取。
既得海公，以临徐、兗，河南可不战而定也。
建德以为然，欲自将徇河南，先遣其行台曹旦等将兵五万济河，世勣引兵三千会之。
唐高祖神尧大圣光孝皇帝武德三年（庚辰620年）。
春，正月，将军秦武通攻王行本于蒲坂。
李世勣谋俟窦建德至河南，掩袭其营，杀之，冀得其父并建德土地以归唐。
会建德妻产，久之不至。
曹旦，建德之妻兄也，在河南，多所侵扰，诸贼羁属者皆怨之。
贼帅魏郡李文相，号李商胡，聚众五千馀人，据孟津中潬；母霍氏，亦善骑射，自称霍总管。
世勣结商胡为昆弟，入拜商胡之母。
母泣谓世勣曰：窦氏无道，如何事之。
世勣曰：母无忧，不过一月，当杀之，相与归唐耳。
世勣辞去，母谓商胡曰：东海公许我共图此贼，事久变生，何必待其来，不如速决。
是夜，商胡召曹旦偏裨二十三人，饮之酒，尽杀之。
旦别将高雅贤、阮君明尚在河北未济，商胡以巨舟四艘济河北之兵三百人，至中流，悉杀之。
有兽医游水得免，至南岸，告曹旦，旦严警为备。
商胡既举事，始遣人告李世勣。
世勣与曹旦连营，郭孝恪劝世勣袭旦，世勣未决，闻旦已有备，遂与孝恪帅数十骑来奔。
商胡复引精兵二千北袭阮君明，破之。
高雅贤收众去，商胡追之，不及而还。
建德群臣请诛李盖，建德曰：世勣，唐臣，为我所虏，不忘本朝，乃忠臣也，其父何罪。
遂赦之。
甲午，世勣、孝恪至长安。
曹旦遂取济州，复还洺州。
二月，庚子，上幸华阴。
刘武周遣兵寇潞州，陷长子、壶关。
潞州刺史郭子武不能御，上以将军河东王行敏助之。
行敏与子武不叶，或言子武将叛，行敏斩子武以徇。
乙巳，武周复遣兵寇潞州，行敏击破之。
壬子，开州蛮冉肇则陷通州。
甲寅，遣将军桑显和等攻吕崇茂于夏县。
初，工部尚书独孤怀恩攻蒲坂，久不下，失亡多，上数以敕书诮让之，怀恩由是怨望。
上尝戏谓怀恩曰：姑之子皆已为天子，次应至舅之子乎。
怀恩亦颇以此自负，或时扼腕曰：我家岂女独贵乎。
”遂与麾下元君宝谋反。
会怀恩、君宝与唐俭皆没于尉迟敬德，君宝谓俭曰：独孤尚书近谋大事，若能早决，岂有此辱哉。
及秦王世民败敬德于美良川，怀恩逃归，上复使之将兵攻蒲坂。
君宝又谓俭曰：独孤尚书遂拔难得还，复在蒲坂，可谓王者不死。
俭恐怀恩遂成其谋，乃说尉迟敬德，请使刘世让还与唐连和，敬德从之，遂以怀恩反状闻。
时王行本已降，怀恩入据其城，上方济河幸怀恩营，已登舟矣，世让适至。
上大惊曰：吾得免，岂非天也。
乃使召怀恩，怀恩未知事露，轻舟来至；即执以属吏，分捕党与。
甲寅，诛怀恩及其党。
窦建德攻李商胡，杀之。
建德洺州劝课农桑，境内无盗，商旅野宿。
突厥处罗可汗迎杨政道，立为隋王。
中国士民在北者，处罗悉以配之，有众万人。
置百官，皆依隋制，居于定襄。
三月，乙丑，刘武周遣其将张万岁寇浩州，李仲文击走之，俘斩数千人。
改纳言为侍中，内史令为中书令，给事郎为给事中。
甲戌，以内史侍郎卦德彝为中书令。
王世充将帅、州县来降者，时月相继。
世充乃峻其法，一人亡叛，举家无少长就戮，父子、兄弟、夫妇许相告而免之。
又使五家为保，有举家亡者，四邻不觉，皆坐诛。
杀人益多而亡者益甚，至于樵采之人，出入皆有限数；公私愁窘，人不聊生。
又以宫城为大狱，意所忌者，并其家属收系宫中；诸将出讨，亦质其家属于宫中，禁止者常不减万口，馁死者日有数十。
世充又以台省官为司、郑、管、原、伊、殷、梁、凑、嵩、穀、怀、德等十二州营田使，丞、郎得为此行者，喜若登仙。
甲申，行军副总管张伦败刘武周于浩州，俘斩千馀人。
西河公张纶、真乡公李仲文引兵临石州，刘季真惧而诈降。
乙酉，以季真为石州总管，赐姓李氏，封彭山郡王。
蛮酋冉肇则寇信州，赵郡公孝恭与战，不利。
置益州道行台，以益、利、会、鄜、泾、遂六总管隶焉。
刘武周数攻浩州，为李仲文所败。
宋金刚军中食尽；丁未，金刚北走，秦王世民追之。
罗士信围慈涧，王世充使太子玄应救之，士信刺玄应坠马，人救之，得免。
壬子，以显州道行台杨士林为行台尚书令。
甲寅，加秦王世民益州道行台尚书令。
秦王世民追及寻相于吕州，大破之，乘胜逐北，一昼夜行二百馀里，战数十合。
尉迟敬德收馀众守介休，世民遣任城王道宗、宇文士及往谕之，敬德与寻相举介休及永安降。
世民得敬德，甚喜，以为右一府统军，使将其旧众八千，与诸营相参。
屈突通虑其变，骤以为言，世民不听。
刘武周闻金刚败，大惧，弃并州走突厥。
金刚收其馀众，欲复战，众莫肯从，亦与百馀骑走突厥。
世民至晋阳，武周所署仆射杨伏念以城降。
唐俭封府库以待世民，武周所得州县皆入于唐。
未几，金刚谋走上谷，突厥追获，腰斩之。
岚州总管刘六儿从宋金刚在介休，秦王世民擒斩之。
其兄季真，弃石州，奔刘武周将马邑高满政，满政杀之。
武周之南寇也，其内史令苑君璋谏曰：唐主举一州之众，直取长安，所向无敌，此乃天授，非人力也。
晋阳以南，道路险隘，县军深入，无继于后，君进战不利，何以自还。
不如北连突厥，南结唐朝，南面称孤，足为长策。
武周不听，留君璋守朔州。
及败，泣谓君璋曰：不用君言，以至于此。
久之，武周谋亡归马邑，事泄，突厥杀之。
突厥又以君璋为大行台，统其馀众，仍令郁射设督兵助镇。
庚申，怀州总管黄君汉击王世充太子玄应于西济州，大破之；熊州行军总管史万宝邀之于九曲，又破之。
辛酉，王世充陷邓州。
上闻并州平，大悦。
壬戌，宴群臣，赐缯帛，使自入御府，尽力取之。
复唐俭官爵，仍以为并州道安抚大使；所籍独孤怀恩田宅资财，悉以赐之。
世民留李仲文镇并州，刘武周数遣兵入寇，仲文辄击破之，下城堡百馀所。
诏仲文检校并州总管。
五月，窦建德遣高士兴击李艺于幽州，不克，退军笼火城。
艺袭击，大破之，斩首五千级。
建德大将军王伏宝，勇略冠军中，诸将疾之，言其谋反，建德杀之，伏宝曰：大王奈何听谗言，自斩左右手乎。
初，尉迟敬德将兵助吕崇茂守夏县，上潜遣使赦崇茂罪，拜夏州刺史，使图敬德，事泄，敬德杀之。
敬德去，崇茂馀党复据夏县拒守。
秦王世民引军自晋州还攻夏县，壬午，屠之。
辛卯，秦王世民至长安。
是月，突厥遣阿史那揭多献马千匹于王世充，且求婚；世充以宗女妻之，并与之互市。
六月，壬辰，诏以和州总管、东南道行台尚书令楚王杜伏威为使持节、总管江淮以南诸军事、扬州刺史、东南道行台尚书令、淮南道安抚使，进封吴王，赐姓李氏。
以辅公祏为行台左仆射，封舒国公。
丙午，立皇子元景为赵王，元昌为鲁王，元亨为鲁王。
显州行台尚书令楚公杨士林，虽受唐官爵，而北结王世充，南通萧铣；诏庐江王瑗与安抚使李弘敏讨之。
兵未行，长史田瓚为士林所忌，甲寅，瓚杀士林，降于世充，世充以瓚为显州总管。
秦王世民之讨刘武周也，突厥处罗可汗遣其弟步利设帅二千骑助唐。
武周既败，是月，处罗至晋阳，总管李仲文不能制；又留伦特勒，使将数百人，云助仲文镇守，自石岭以北，皆留兵戍之而去。
上议击王世充，世充闻之，选诸州镇骁勇皆集洛阳，置四镇将军，募人分守四城。
秋，七月，壬戌，诏秦王世民督诸军击世充。
陕东道行台屈突通二子在洛阳，上谓通曰：今欲使卿东征，如卿二子何。
通曰：臣昔为俘囚，分当就死，陛下释缚，加以恩礼。
当是之时，臣心口相誓，期以更生馀年为陛下尽节，但恐不获死所耳。
今得备先驱，二儿何足顾乎。
上叹曰：徇义之士，一至此乎。
癸亥，突厥遣使潜诣王世充，潞州总管李袭誉邀击，败之，虏牛羊万计。
骠骑大将军可朱浑定远告：并州总管李仲文与突厥通谋，欲俟洛阳兵交，引胡骑直入长安。
甲戌，命皇太子镇蒲坂以备之，又遣礼部尚书唐俭安抚并州，暂废并州总管府，征仲文入朝。
梁师都引突厥、稽胡兵入寇，行军总管段德操击破之，斩首千馀级。
罗士信将前锋围慈涧，王世充自将兵三万救之。
己丑，秦王世民将轻骑前觇世充，猝与之遇，众寡不敌，道路险扼，为世充所围。
世民左右驰射，皆应弦而毙，获其左建威将军燕琪，世充乃退。
世民还营，埃尘覆面，军不复识，欲拒之，世民免胄自言，乃得入。
旦日，帅步骑五万进军慈涧；世充拔慈涧之戍，归于洛阳。
世民遣行军总管史万宝自宜阳南据龙门，将军刘德威自太行东围河内，上谷公王君廓自洛口断其饷道，怀州总管黄君汉自河阴攻回洛城；大军屯于北邙，连营以逼之。
世充洧州长史繁水张公谨与刺史崔枢以州城来降。
八月，丁酉，南宁西爨蛮遣使入贡。
初，隋末蛮酋爨玩反，诛，诸子没为官奴，弃其地。
帝即位，以玩子弘达为昆州刺史，令持其父尸归葬；益州刺史段纶因遣使招谕其部落，皆来降。
己亥，窦建德共州县令唐纲杀刺史，以州来降。
邓州土豪执王世充所署剌史来降。
癸卯，梁师都石堡留守张举帅千馀人来降。
甲辰，黄君汉遣校尉张夜叉以舟师袭回洛城，克之，获其将达奚善定，断河阳南桥而还，降其堡聚二十馀。
世充使太子玄应帅杨公卿等攻回洛，不克，乃筑月城于其西，留兵戍之。
世充陈于青城宫，秦王世民亦置陈当之。
世充隔水谓世民曰：隋室倾覆，唐帝关中，郑帝河南，世充未尝西侵，王忽举兵东来，何也。
世民使宇文士及应之曰：四海咸仰皇风，唯公独阻声教，为此而来。
世充曰：相与息兵讲好，不亦善乎。
又应之曰：奉诏取东都，不令讲好也。
至暮，各引兵还。
上遣使与窦建德连和，建德遣同安长公主随使者俱还。
乙卯，刘德威袭怀州，入其外郭，下其堡聚。
九月，庚午，梁师都将刘旻以华池来降，以为林州总管。
癸酉，王世充显州总管田瓚以所部二十五州来降；自是襄阳声问与世充绝。
史万宝进军甘泉宫。
丁丑，秦王世民遣右武卫将军王君廓攻轘辕，拔之。
王世充遣其将魏隐等击君廓，君廓伪遁，设伏，大破之，遂东徇地，至管城而还。
先是，王世充将郭士衡、许罗汉掠唐境，君廓以策击却之，诏劳之曰：卿以十三人破贼一万，自古以少制众，未之有也。
世充尉州剌史时德叡帅所部杞、夏、陈、随、许、颍、尉七州来降。
秦王世民以便宜命州县官并依世充所署，无所变易，改尉州为南汴州，于是河南州县相继来降。
刘武周降将寻相等多叛去。
秦王世民问敬德曰：夺矟与避矟，孰难。
敬德曰：夺矟难。
叛胡陷岚州。
初，王世充以邴元真为滑州行台仆射。
濮州刺史杜才幹，李密故将也，恨元真叛密，诈以其众降之。
元真恃其官势，自往招慰，才幹出迎，延入就坐，执而数之曰：汝本庸才，魏化置汝元僚，不建毫发之功，乃构滔天之祸，今来送死，是汝之分。
遂斩之，遣人赍其首至黎阳祭密墓。
壬午，以濮州来降。
突厥莫贺咄设寇凉州，总管杨恭仁击之，为所败，掠男女数千人而去。
丙戌，以田瓚为显州总管，赐爵蔡国公。
冬，十月，甲午，王世充大将军张镇周来降。
甲辰，行军总管罗士信袭王世充硖石堡，拔之。
士信又围千金堡，堡中人骂之。
窦建德之围幽州也，李艺告急于高开道，开道帅二千骑救之，建德兵引去，开道因艺遣使来降。
戊申，以开道为蔚州总管，赐姓李氏，封北平郡王。
开道有矢镞在颊，召医出之，医曰：镞深，不可出。
开道怒，斩之。
别召一医，曰：出之恐痛。
又斩之。
更召一医，医曰：可出。
乃凿骨，置楔其间，骨裂寸馀，竟出其镞，开道奏妓进膳不辍。
窦建德帅众二十万复攻幽州。
建德兵已攀堞，薛万均、薛万彻帅敢死士百人从地道出其背，掩击之，建德兵溃走，斩首千馀级。
李密之败也，杨庆归洛阳，复姓杨氏。
及王世充称帝，庆复姓郭氏，世充以为管州总管，妻以兄女。
秦王世民逼洛阳，庆潜遣人请降，世民遣总管李世勣将兵往据其城。
庆欲与其妻偕来，妻曰：主上使妾侍巾栉者，欲结君之心也。
今君既辜付托，徇利求全，妾将如君何。
若至长安，则君家一婢耳，君何用为。
愿送至洛阳，君之惠也。
庆不许。
庆出，妻谓侍者曰：若唐遂胜郑，则吾家必灭；郑若胜唐，则吾夫必死。
人生至此，何用生为。
遂自杀。
庚戌，庆来降，复姓杨氏，拜上柱国、郇国公。
玄应遣大将军张志就陆征兵，丙辰，陆擒志等四将，举州来降。
王弘烈据襄阳，上令金州总管府司马泾阳李大亮安抚樊、邓以图之。
十一月，庚申，大亮攻樊城镇，拔之，斩其将国大安，下其城栅十四。
萧铣性褊狭，多猜忌。
云州总管郭子和，先与突厥、梁师都相连结，既而袭师都宁朔城，克之。
又得突厥衅隙，遣使以闻，为突厥候骑所获。
处罗可汗大怒，囚其弟子升。
子和自以孤危，请帅其民南徙，诏以延州故城处之。
张举、刘旻之降也，梁师都大惧，遣其尚书陆季览说突厥处罗可汗曰：比者中原丧乱，分为数国，势均力弱，故皆北面归附突厥。
今定杨可汗既亡，天下将悉为唐有。
处罗又欲取并州以居杨政道，其群臣多谏，处罗曰：我父失国，赖隋得立，此恩不可忘。
将出师而卒。
义成公主以其子奥射设丑弱，废之，更立莫贺咄设，号颉利可汗。
乙酉，颉利遣使告处罗之丧，上礼之如始毕之丧。
戊子，安抚大使李大亮取王世充沮、华二州。
是月，窦建德济河击孟海公。
初，王世充侵建德黎阳，建德袭破殷州以报之。
及唐兵逼洛阳，世充遣使求救于建德。
建德中书侍郎刘彬说建德曰；天下大乱，唐得关西，郑得河南，夏得河北，共成鼎足之势。
十二月，辛卯，王世充许、亳等十一州皆请降。
壬辰，燕郡王李艺又击窦建德军于笼火城，破之。
辛丑，王世充随州总管徐毅举州降。
癸卯，峡州剌史许绍攻萧铣荆门镇，拔之。
绍所部与梁、郑邻接，二境得绍士卒，皆杀之，绍得二境士卒，皆资给遣之。
敌人愧感，不复侵掠，境内以安。
萧铣遣其齐王张绣攻长沙，董景珍谓绣曰：前年醢彭越，往年杀韩信’，卿不见之乎。
王世充遣其兄子代王琬、长孙安世诣窦建德报聘，且乞师。
突厥伦特勒在并州，大为民患，并州总管刘世让设策擒之。
上闻之，甚喜。
张道源从窦建德在河南，密遣人诣长安，请出兵攻洺州以震山东。
丙午，诏世让为行军总管，使将兵出土门，趣洺州。
己酉，瓜州刺史贺拔行威执骠骑将军达奚暠，举兵反。
是岁，李子通渡江攻沈法兴，取京口。
法兴遣其仆射蒋元超拒之，战于庱亭，元超败死，法兴弃毗陵，奔吴郡。
于是丹杨、毗陵等郡皆降于子通。
子通以法兴府掾李百药为内史侍郎、国子祭酒。
杜伏威遣行台左仆射辅公祏将卒数千攻子通，以将军阚稜、王雄诞为之副。
公祏渡江攻丹杨，克之，进屯溧水，子通帅众数万拒之。
公祏简精甲千人，执长刀为前锋；又使千人踵其后，曰：有退者即斩之。
自帅馀众，复居其后。
子通为方陈而前，公祏前锋千人殊死战，公祏复张左右翼以击之，子通败走，公祏逐之，反为所败，还，闭壁不出。
王雄诞曰：子通无壁垒，又狃于初胜，乘其无备击之，可破也。
公祏不从。
雄诞以其私属数百人夜出击之，因风纵火，子通大败，降其卒数千人。
子通食尽，弃江都，保京口，江西之地尽入于伏威，伏威徙居丹杨。
子通复东走太湖，收合亡散，得二万人，袭沈法兴于吴郡，大破之。
法兴帅左右数百人弃城走，吴郡贼帅闻人遂安遣其将叶孝辩迎之，法兴中涂而悔，欲杀孝辩，更向会稽。
孝辩觉之，法兴窘迫，赴江溺死。
子通军势复振，帅其群臣徙都馀杭，尽收法兴之地，北自太湖，南至岭，东包会稽，西距宣城，皆有之。
广、新二州贼帅高法澄、沈宝彻杀隋官，据州，附于林士弘，汉阳太守冯盎击破之。
窦建德行台尚书令恒山胡大恩请降。
唐高祖神尧大圣光孝皇帝武德四年（辛巳公元621年）。
春，正月，癸酉，以大恩为代州总管，封定襄郡王，赐姓李氏。
代州石岭之北，自刘武周之乱，寇盗充斥，大恩徙镇雁门，讨击，悉平之。
稽胡酋帅刘屳成部落数万，为边寇；辛巳，诏太子建成统诸军讨之。
王世充梁州总管程嘉会以所部来降。
杜伏威遣其将陈正通、徐绍宗帅精兵二千，来会秦王世民击王世充，甲申，攻梁，克之。
丙戌，黔州刺史田世康攻萧铣五州、四镇，皆克之。
秦王世民选精锐千馀骑，皆皁衣玄甲，分为左右队，使秦叔宝、程知节、尉迟敬德、翟长孙分将之。
每战，世民亲被玄甲帅之为前锋，乘机进击，所向无不摧破，敌人畏之。
行台仆射屈突通、赞皇公窦轨将兵按行营屯，猝与王世充遇，战不利。
秦王世民帅玄甲救之，世充大败，获其骑将葛彦璋，俘斩六千馀人，世充遁归。
李靖说赵郡王孝恭以取萧铣十策，孝恭上之。
二月，辛卯，改信州为夔州，以孝恭为总管，使大造舟舰，习水战。
以孝恭未更军旅，以靖为行军总管，兼孝恭长史，委以军事。
靖说孝恭悉召巴、蜀酋长子弟，量才授任，置之左右，外示引擢，实以为质。
王世充太子玄应将兵数千人，自虎牢运粮入洛阳，秦王世民遣将军李君羡邀击，大破之，玄应仅以身免。
辛丑，世民移军青城宫，壁垒未立，王世充帅众二万自方诸门出，凭故马坊垣堑，临穀水以拒唐兵，诸将皆惧。
烟作，世民引骑南下，身先士卒，与通合势力战。
行恭回骑射追者，发无不中，追者不敢前。
初，骠骑将军王怀文为唐军斥候，为世充所获，世充欲慰悦之，引置左右。
壬寅，世充出右掖门，临洛水为陈，怀文忽引槊刺世充，世充衷甲，槊折不能入，左右猝出不意，皆愕眙不知所为。
怀文走趣唐军，至写口，追获，杀之。
世充归，解去衷甲，袒示群臣曰：怀文以槊刺我，卒不能伤，岂非天所命乎。
先是，御史大夫郑颋不乐仕世充，多称疾不预事，至是谓世充曰：臣闻佛有金刚不坏身，陛下真是也。
世充曰：国之大臣，声望素重，一旦入道，将骇物听。
颋固请，不许。
诏赠王怀文上柱国、朔州刺史。
并州安抚使唐俭密奏：真乡公李仲文与妖僧志觉有谋反语，又娶陶氏之女以应桃李之谣。
庚戌，王泰弃河阳走，其将赵夐等以城来降。
别将单雄信、裴孝达与总管王君廓相持于洛口，秦王世民帅步骑五千援之，至轘辕，雄信等遁去，君廓追败之。
壬子，延州总管段德操击刘屳成，破之，斩首千馀级。
乙卯，王世充怀州刺史陆善宗以城降。
秦王世民围洛阳宫城，城中守御甚严，大礮飞石重五十斤，掷二百步，八弓弩箭如车辐，镞如巨斧，射五百步。
世民四面攻之，昼夜不息，旬馀不克。
城中欲翻城者凡十三辈，皆不果发而死。
唐将士皆疲弊思归，总管刘弘基等请班师。
世民曰：今大举而来，当一劳永逸。
东方诸州已望风款服，唯洛阳孤城，势不能久，功在垂成，奈何弃之而去。
乃下令军中曰：洛阳未破，师必不还，敢言班师者斩。
众乃不敢复言。
上闻之，亦密敕世民使还，世民表称洛阳必可克，又遣参谋军事封德彝入朝面论形势。
德彝言于上曰：世充得地虽多，率皆羁属，号令所行，唯洛阳一城而已，智尽力穷，克在朝夕。
今若旋师，贼势复振，更相连接，后必难图。
上乃从之。
世民遣世充书，谕以祸福；世充不报。
戊午，王世充郑州司兵沈悦遣使诣左武候大将军李世勣请降。
左卫将军王群廓夜引兵袭虎牢，悦为内应，遂拔之，获其荆王行本及长史戴胄。
悦，君理之孙也。
窦建德克周桥，虏孟海公。
唐高祖神尧大圣光孝皇帝武德四年（辛巳公元621年）。
三月，庚申，以靺鞨渠帅突地稽为燕州总管。
行军总管刘世让攻窦建德黄州，拔之。
洺州严备，世让不得进。
会突厥将入寇，上召世让还。
窦建德所署普乐令平恩程名振来降，上遥除名振永宁令，使将兵徇河北。
名振夜袭邺，俘其男女千馀人。
突厥颉利可汗承父兄之资，士马雄盛，有凭陵中国之志。
妻隋义成公主，公主从弟善经，避乱在突厥，与王世充使者王文素共说颉利曰：昔启民为兄弟所逼，脱身奔隋。
唐兵围洛阳，掘堑筑垒而守之。
城中乏食，绢一匹直粟三升，布一匹直盐一升，服饰珍玩，贱如土芥。
民食草根木叶皆尽，相与澄取浮泥，投米屑作饼食之，皆病，身肿脚弱，死者相枕倚于道。
皇泰主之迁民入宫城也，凡三万家，至是无三千家。
虽贵为公卿，糠核不充，尚书郎以下，亲自负戴，往往馁死。
窦建德使其将范愿守曹州，悉发孟海公、徐圆朗之众，西救洛阳。
至滑州，王世充行台仆射韩洪开门纳之。
己卯，军于酸枣。
壬午，突厥寇石州，刺史王集击却之。
窦建德陷管州，杀刺史郭士安；又陷荥阳、阳翟等县，水陆并进，泛舟运粮，溯河西上。
王世充之弟徐州行台世辩遣其将郭士衡将兵数千会之，合十馀万，号三十万，军于成皋之东原，筑宫板渚，遣使与王世充相闻。
记室薛收曰：世充保据东都，府库充实，所将之兵，皆江、淮精锐，即日之患，但乏粮食耳。
建德亲帅大众，远来赴援，亦当极其精锐致死于我。
世民曰：世充兵摧食尽，上下离心，不烦力攻，可以坐克。
立秦王世民之子泰为卫王。
夏，四月，己丑，丰州总管张长逊入朝。
时言事者多云，长逊久居丰州，为突厥所厚，非国家之利。
长逊闻之，请入朝，上许之。
会太子建成北伐稽胡，长逊帅所部会之，因入朝，拜右武候将军。
益州行台左仆射窦轨帅巴、蜀兵来会秦王击王世充，以长逊检校益州行台右仆射。
己亥，突厥颉利可汗寇雁门，李大恩击走之。
壬寅，王世充骑将杨公卿、单雄信引兵出战，齐王元吉击之，不利，行军总管卢君谔战死。
太子还长安。
王世充平州刺史周仲隐以城来降。
戊申，突厥寇并州。
初，处罗可汗与刘武周相表里，寇并州；上遣太常卿郑元璹往谕以祸福，处罗不从。
未几，处罗遇疾卒，国人疑元璹毒之，留不遣。
上又遣汉阳公瓌赂颉利可汗以金帛，颉利欲令瓌拜，瓌不从，亦留之。
又留左骁卫大将军长孙顺德。
上怒，亦留其使者。
瓌，孝恭之弟也。
甲寅，封皇子元方为周王，元礼为郑王，元嘉为宋王，元则为荆王，元茂为越王。
窦建德迫于武牢不得进，留屯累月，战数不利，将士思归。
丁巳，秦王世民遣王君廓将轻骑千馀抄其粮运，又破之，获其大将军张青特。
凌敬言于建德曰：大王悉兵济河，攻取怀州、河阳，使重将守之，更鸣鼓建旗，逾太行，入上党，徇汾、晋，趣蒲津，如此有三利：一则蹈无人之境，取胜可以万全；二则拓地收众，形势益强；三则关中震骇，郑围自解。
为今之策，无以易此。
建德将从之，而王世充遣使告急相继于道，王琬、长孙安世朝夕涕泣，请救洛阳，又阴以金玉啖建德诸将，以挠其谋。
诸将皆曰：凌敬书生，安知战事，其言岂可用也。
建德乃谢敬曰：今众心甚锐，天赞我也，因之决战，必将大捷，不得从公言。
敬固争之，建德怒，令扶出。
其妻曹氏谓建德曰：祭酒之言不可违也。
今大王自滏口乘唐国之虚，连营渐进，以取山北，又因突厥西抄关中，唐必还师自救，郑围何忧不解。
若顿兵于此，老师费财，欲求成功，在于何日。
建德曰：此非女子所知。
吾来救郑，郑今倒悬，亡在朝夕，吾乃舍之而去，是畏敌而弃信也，不可。
己未，建德果悉众而至，自板渚出牛口置陈，北距大河，西薄汜水，南属鹊山，亘二十里，鼓行而进。
世民帅骑赴之，所向皆靡。
封德彝入贺，世民笑曰：不用公言，得有今日。
智者千虑，不免一失乎。
德彝甚惭。
建德妻曹氏与左仆射齐善行将数百骑遁归洺州。
甲子，世充偃师、巩县皆降。
乙丑，以太子左庶子郑善果为山东道抚慰大使。
世充将王德仁弃故洛阳城而遁，亚将赵季卿以城降。
秦王世民囚窦建德、王琬、长孙安世、郭士衡等至洛阳城下，以示世充。
世充与建德语而泣，仍遣安世等入城言败状。
世充召诸将议突围，南走襄阳，诸将皆曰：吾所恃者夏王，夏王今已为擒，虽得出，终必无成。
丙寅，世充素服帅其太子、郡臣、二千馀人诣军门降。
世民礼接之，世充俯伏流汗。
世民曰：卿常以童子见处，今见童子，何恭之甚邪。
世充顿首谢罪。
于是部分诸军，先入洛阳，分守市肆，禁止侵掠，无敢犯者。
丁卯，世民入宫城，命记室房玄龄先入中书、门下省收隋图籍制诏，已为世充所毁，无所获。
命萧瑀、窦轨等封府库，收其金帛，班赐将士。
收世充之党罪尤大者段达、王隆、崔洪丹、薛德音、杨汪、孟孝义、单雄信、杨公卿、郭什柱、郭士衡、董睿、张童儿、王德仁、朱粲、郭善才等十馀人斩于洛水之上。
初，李世勣与单雄信友善，誓同生死。
及洛阳平，世勣言雄信骁健绝伦，请尽输己之官爵以赎之，世民不许。
世勣固请不能得，涕泣而退。
雄信曰：我固知汝不办事。
世勣曰：吾不惜馀生，与兄俱死；但既以此身许国，事无两遂。
且吾死之后，谁复视兄之妻子乎。
乃割股肉以啖雄信，曰：使此肉随兄为土，庶几犹不负昔誓也。
士民疾朱粲残忍，竞投瓦砾击其尸，须臾如冢。
囚韦节、杨续、长孙安世等十馀人送长安。
士民无罪为世充所囚者，皆释之，所杀者祭而诔之。
初，秦王府属杜如晦叔父淹事王世充。
秦王世民坐阊阖门，苏威请见，称老病不能拜。
世民遣人数之曰：公隋室宰相，危不能扶，使君弑国亡。
秦王世民观隋宫殿，叹曰：逞侈心，穷人欲，无亡得乎。
命撤端门楼，焚乾阳殿，毁则天门及阙；废诸道场，城中僧尼，留有名德者各三十人，馀皆返初。
前真定令周法明，法尚之弟也，隋末结客，袭据黄梅，遣族子孝节攻蕲春，兄子绍则攻安陆，子绍德攻沔阳，皆拔之。
庚午，以四郡来降。
壬申，齐善行以洺、相、魏等州来降。
时建德馀众走至洺州，欲立建德养子为主，征兵以拒唐；又欲剽掠居民，还向海隅为盗。
以夏王之英武，平定河朔，士马精强，一朝为擒，易如反掌，岂非天命有所属，非人力所能争邪。
初，窦建德之诛宇文化及也，隋南阳公主有子曰禅师，建德虎贲郎将於士澄问之曰：化及大逆，兄弟之子皆当从坐，若不能舍禅师，当相为留之。
公主泣曰：虎贲既隋室贵臣，兹事何须见问。
建德竟杀之。
公主寻请为尼。
及建德败，公主将归长安，与宇文士及遇于洛阳，士及请与相见，公主不可。
士及立于户外，请复为夫妇。
公主曰：我与君仇家，今所以不手刃君者，但谋逆之日，察君不预知耳。
诃令速去。
士及固请，公主怒曰：必欲就死，可相见也。
士及知不可屈，乃拜辞而去。
乙亥，以周法明为黄州总管。
戊寅，王世充徐州行台杞王世辩以徐、宋等三十八州诣河南道安抚大使任瓌请降；世充故地悉平。
窦建德博州刺史冯士羡复推淮安王神通为慰抚山东使，徇下三十馀州；建德之地悉平。
己卯，代州总管李大恩击苑君璋，破之。
突厥寇边，长平靖王叔良督五将击之，叔良中流矢；师旋，六月，戊子，卒于道。
戊戌，孟海公馀党蒋善合以郓州，孟啖鬼以曹州来降。
啖鬼，海公之从兄也。
庚子，营州人石世则执总管晋文衍，举州叛，奉靺鞨突地稽为主。
黄州总管周法明攻萧铣安州，拔之，获其总管马贵迁。
乙巳，以右骁卫将军盛彦师为宋州总管，安抚河南。
乙卯，海州贼帅臧君相以五州来降，拜海州总管。
秋，七月，庚申，王世充行台王弘烈、王泰、左仆射豆卢行褒、右仆射苏世长以襄州来降。
甲子，秦王世民至长安。
世民被黄金甲，齐王元吉、李世勣等二十五将从其后，铁骑万匹，甲士三万人，前后部鼓吹，俘王世充、窦建德及隋乘舆、御物献于太庙，行饮至之礼以飨之。
乙丑，高句丽王建武遣使入贡。
建武，元之弟也。
上见王世充而数之，世充曰：臣罪固当诛，然秦王许臣不死。
丙寅，诏赦世充为庶人，与兄弟子侄徙处蜀；斩窦建德于市。
丁卯，以天下略定，大赦。
百姓给复一年。
陕、鼎、函、虢、虞、芮六州，转输劳费，幽州管内，久隔寇戎，并给复二年。
律、令、格、式，且用开皇旧制。
赦令既下，而王、窦馀党尚有远徙者，治书侍御史孙伏伽上言：兵、食可去，信不可去，陛下已赦而复徙之，是自违本心，使臣民何所凭依。
且世充尚蒙宽宥，况于馀党，所宜纵释。
上从之。
王世充以防夫未备，置雍州廨舍。
独孤机之子定州刺史修德帅兄弟至其所，矫称敕呼郑王；世充与兄世恽趋出，修德等杀之。
诏免修德官。
其馀兄弟子侄等，于道亦以谋反诛。
隋末钱币滥薄，至裁皮糊纸为之，民间不胜其弊。
至是，初行开元通宝钱，径八分，重二铢四参，积十钱重一两，轻重大小最为折衷，远近便之。
命给事中欧阳询撰其文并书，回环可读。
以屈突通为陕东道大行台右仆射，镇洛阳；以淮阳王道玄为洛州总管，李世勣父盖竟无恙而还，诏复其官爵。
癸酉，置钱监于洛、并、幽、益等诸州，秦王世民、齐王元吉赐三炉，裴寂赐一炉，听铸钱。
自馀敢盗铸者，身死，家口配没。
河北既平，上以陈君宾为洺州刺史。
窦建德之败也，其诸将多盗匿库物，及居闾里，暴横为民患，唐官吏以法绳之，或加捶挞，建德故将皆惊惧不安。
高雅贤、王小胡家在洺州，欲窃其家以逃，官吏捕之，雅贤等亡命至贝州。
会上征建德故将范愿、董康买、曹湛及雅贤等，于是愿等相谓曰：王世充以洛阳降唐，其将相大臣段达、单雄信等皆夷灭；吾属至长安，必不免矣。
吾属自十年以来，身经百战，当死久矣，今何惜馀生，不以之立事。
且夏王得淮安王，遇以客礼，唐得夏王即杀之。
吾属皆为夏王所厚，今不为之报仇，将无以见天下之士。
乃谋作乱，卜之，以刘氏为主吉，因相与之漳南，见建德故将刘雅，以其谋告之。
雅曰：天下适安定，吾将老于耕桑，不愿复起兵。
众怒，且恐泄其谋，遂杀之。
故汉东公刘黑闼，时屏居漳南，诸将往诣之，告以其谋，黑闼欣然从之。
黑闼方种蔬，即杀耕牛，与之共饮食定计，聚众得百人。
甲戌，袭漳南县据之。
是时，诸道有事则置行台尚书省，无事则罢之。
朝廷闻黑闼作乱，乃置山东道行台于洺州，魏、冀、定、沧并置总管府。
丁丑，以淮安王神通为山东道台右仆射。
辛巳，褒州道安抚使郭行方攻萧铣鄀州，拔之。
孟海公与窦建德同伏诛，戴州刺史孟噉鬼不自安，挟海公之子义以曹、戴二州反，以禹城令蒋善合为腹心；善合与其左右同谋斩之。
八月，丙戌朔，日有食之。
丁亥，命太子安抚北边。
丁酉，刘黑闼陷鄃县，魏州刺史权威、贝州刺史戴元祥与战，皆败死，黑闼悉收其馀众及器械。
窦建德旧党稍稍出归之，众至二千人，为坛于漳南，祭建德，告以举兵之意，自称大将军。
诏发关中步骑三千，使将军秦武通、定州总管蓝田李玄通击之；又诏幽州总管李艺引兵会击黑闼。
癸卯，突厥寇代州，总管李大恩遣行军总管王孝基拒之，举军皆没。
甲辰，进围崞县。
乙巳，王孝基自突厥逃归，李大恩众少，据城自守，突厥不敢逼，月馀引去。
上以南方寇盗尚多，丙午，以左武候将军张镇周为淮南道行军总管，大将军陈智略为岭南道行军总管，镇抚之。
丁未，刘黑闼陷历亭，执屯卫将军王行敏，使之拜，不可，遂杀之。
初，洛阳既平，徐圆朗请降，拜兗州总管，封鲁郡公。
刘黑闼作乱，阴与圆朗通谋。
上使葛公盛彦师安集河南，行至任城；辛亥，圆朗执彦师，举兵反。
黑闼以圆朗为大行台元帅，兗、郓、陈、杞、伊、洛、曹、戴等八州豪右皆应之。
圆朗厚礼彦师，使作书与其弟，令举虞城降。
彦师为书曰：吾奉使无状，为贼所擒，为臣不忠，誓之以死；汝善侍老母，勿以吾为念。
圆朗初色动，而彦师自若。
圆朗乃笑曰：盛将军有壮节，不可杀也。
待之如旧。
河南道安抚大使任瓌行至宋州，属圆朗反，副使柳濬劝瓌退保汴州，瓌笑曰：柳以何怯也。
圆朗又攻陷楚丘，引兵将围虞城，瓌遣部将崔枢、张公谨自鄢陵帅诸州豪右质子百馀人守虞城。
濬曰：枢与公谨皆王世充将，诸州质子父兄皆反，恐必为变。
瓌不应。
枢至虞城，分质子使与土人合队共守城。
贼稍近，质子有叛者，枢斩其队帅。
于是诸队帅皆惧，各杀其质子，枢不禁，枭其首于门外，遣使白瑰。
瑰阳怒曰：吾所以使与质子俱者，欲招其父兄耳，何罪而杀之。
退谓濬曰：吾固知崔枢能办此也。
县人既杀质子，与贼深仇，吾何患乎。
贼攻虞城，果不克而去。
初，窦建德以鄱阳崔元逊为深州刺史，及刘黑闼反，元逊与其党数十人谋于野，伏甲士于车中，以禾覆其上，诈为农人，直入听事，自禾中呼噪而出，执刺史裴晞杀之，传首黑闼。
九月，乙卯，文登贼帅淳于难请降；置登州，以难为刺史。
突厥寇并州；遣左屯卫大将军窦琮等击之。
戊午，突厥寇原州；遣行军总管尉迟敬德等击之。
辛酉，徐圆朗自称鲁王。
隋末，歙州贼帅汪华据黟、歙等五州，有众一万，自称吴王。
甲子，遣使来降；拜歙州总管。
隋末，弋阳卢祖尚纠合壮士以卫乡里，部分严整，群盗畏之。
及炀帝遇弑，乡人奉之为光州刺史；时年十九，奉表于皇泰主。
及王世充自立，祖尚来降；丙子，以祖尚为光州总管。
己卯，诏括天下户口。
徐圆朗寇济州，治中吴伋论击走之。
癸未，诏以太常乐工皆前代因罪配没，子孙相承，多历年所，良可哀愍；宜并蠲除为民，且令执事，若仕宦入流，勿更追集。
甲申，灵州总管杨师道击突厥，破之。
师道，恭仁之弟也。
诏发巴、蜀兵，以赵郡王孝恭为荆湘道行军总管，李靖摄行军长史，统十二总管，自夔州顺流东下。
以庐江王瑗为荆郢道行军元帅，出襄州道，黔州刺史田世康出辰州道，黄州总管周法明出夏口道，以击萧铣。
是月，孝恭发夔州。
时峡江方涨，诸将请俟水落进军，李靖曰：兵贵神速。
今吾兵始集，铣尚未知，若乘江涨，倏忽抵其城下，掩其不备，此必有擒；不可失也。
孝恭从之。
淮安王神通将关内兵至冀州，与李艺兵合。
又发邢、洺、相、魏、恒、赵等州兵合五万馀人，与刘黑闼战于饶阳城南，布陈十馀里；黑闼众少，依堤单行而陈以当之。
会风雪，神通乘风击之，既而风返，神通大败，士马军资失亡三分之二。
李艺居西偏，击高雅贤，破之，逐奔数里，闻大军不利，退保藁城；黑闼就击之，艺亦败，薛万均、万彻皆为所虏，截发驱之。
万均兄弟亡归，艺引兵归幽州。
黑闼兵势大振。
上以秦王世民功大，前代官皆不足以称之，特置天策上将，位在王公上。
冬，十月，以世民为天策上将，领司徒、陕东道大行台尚书令，增邑二万户，仍开天策府，置官属，以齐王元吉为司空。
初，杜如晦为秦王府兵曹参军，俄迁陕州长史。
时府僚多补外官，世民患之。
房玄龄曰：馀人不足惜，至于杜如晦，王佐之才，大王欲经营四方，非如晦不可。
世民惊曰：微公言，几失之。
即奏为府属。
与玄龄常从世民征伐，参谋帷幄，军中多事，如晦剖决如流。
世民每破军克城，诸将佐争取宝货，玄龄独收采人物，致之幕府。
又将佐有勇略者，玄龄必与之深相结，使为世民尽死力。
世民每令玄龄入奏事，上叹曰：玄龄为吾儿陈事，虽隔千里，皆如面谈。
李玄道尝事李密，为记室，密败，官属为王世充所虏，惧死，皆达曙不寐。
独玄道起居自若，曰：死生有命，非忧可免。
众服其识量。
庚寅，刘黑闼陷瀛州，杀刺史卢士睿。
观州人执刺史雷德备，以城降之。
辛卯，萧铣鄂州刺史雷长颖以鲁山来降。
赵郡王孝恭帅战舰二千馀艘东下，萧铣以江水方涨，殊不为备；孝恭等拔其荆门、宜都二镇，进至夷陵。
毛州刺史赵元恺，性严急，下不堪命。
丁卯，州民董灯明等作乱，杀元恺以应刘黑闼。
盛彦师自徐圆朗所逃归。
王薄因说青、莱、密诸州，皆下之。
萧铣之罢兵营农也，才留宿卫数千人，闻唐兵至，文士弘败，大惧，仓猝征兵，皆在江、岭之外，道涂阻远，不能遽集，乃悉见兵出拒战。
孝恭将击之，李靖止之曰：彼救败之师，策非素立，势不能久，不若且泊南岸，缓之一日，彼必分其兵，或留拒我，或归自守；兵分势弱，我乘其懈而击之，蔑不胜矣。
今若急之，彼则并力死战，楚兵剽锐，未易当也。
孝恭不从，留靖守营，自帅锐师出战，果败走，趣南岸。
铣众委舟收掠军资，人皆负重，靖见其众乱，纵兵奋击，大破之，乘胜直抵江陵，入其外郭。
又攻水城，拔之，大获舟舰，李靖使孝恭尽散之江中。
诸将皆曰：破敌所获，当藉其用，奈何弃以资敌。
靖曰：萧铣之地，南出岭表，东距洞庭。
吾悬军深入，若攻城未拔，援兵四集，吾表里受敌，进退不获，虽有舟楫，将安用之。
今弃舟舰，使塞江而下，援兵见之，必谓江陵已破，未敢轻进，往来觇伺，动淹旬月，吾取之必矣。
铣援兵见舟舰，果疑不进。
其交州总管丘和、长史高士廉、司马杜之松等将朝江陵，闻铣败，悉诣孝恭降。
先是，铣遣黄门侍郎江陵刘洎略地岭表，得五十馀城，未还而铣败，洎以所得城来降；除南康州都督府长史。
戊申，徐圆朗昌州治中刘善行以须昌来降。
庚戌，诏陕东道大行台尚书省自令、仆至郎中、主事，品秩皆与京师同，而员数差少，山东行台及总管府、诸州并隶焉。
其益州、襄州、山东、淮南、河北等道令、仆以下，各降京师一等，员数又减焉。
行台尚书令得承制补署。
其秦王、齐王府官之外，各置左右六护军府，及左右亲事帐内府。
十一月，甲申，上祀圜丘。
杜伏威使其将王雄诞击李子通，子通以精兵守独松岭。
雄诞遣其裨将陈当将千馀人，乘高据险以逼之，多张旗帜，夜则缚炬火于树，布满山泽。
子通惧，烧营走保杭州；雄诞追击之，又败之于城下。
庚寅，子通穷蹙请降。
伏威执子通并其左仆射乐伯通送长安；上释之。
壬辰，林州总管刘旻击刘屳成，大破之。
屳成仅以身免，部落皆降。
李靖度岭，遣使分道招抚诸州，所至皆下。
萧铣桂州总管李袭志帅所部诸州来降，赵郡王孝恭即以袭志为桂州总管，明年入朝。
以李靖为岭南抚慰大使，检校桂州总管，引兵下九十六州，得户六十馀万。
壬寅，刘黑闼陷定州，执总管李玄通，黑闼爱其才，欲以为大将，玄通不可。
故吏有以酒肉馈之者，玄通曰：诸君哀吾幽辱，幸以酒肉来相开慰，当为诸君一醉。
酒酣，谓守者曰：吾能剑舞，愿假吾刀。
守者与之，玄通舞竟，太息曰：大丈夫受国厚恩，镇抚方面，不能保全所守，亦何面目视息世间哉。
即引刀自刺，溃腹而死。
上闻，为之流涕，拜其子伏护为大将。
庚戌，杞州人周文举杀刺史王文矩，以城应徐圆朗。
十二月，乙卯，刘黑闼陷冀州，杀刺史麹稜。
黑闼既破淮安王神通，移书赵、魏，故窦建德将卒争杀唐官吏以应黑闼。
庚申，遣右屯卫大将军义安王孝常将兵讨黑闼。
黑闼将兵数万进逼宗城，黎州总管李世勣先屯宗城，弃城走保洺州。
丁卯，命秦王世民、齐王元吉讨黑闼。
昆弥遣使内附。
昆弥，即汉之昆明也。
巂州治中吉驻纬通南宁，至其国说之，遂来降。
己巳，刘黑闼陷邢州、赵州；庚午，陷魏州，杀总管潘道毅；辛未，陷莘州。
壬申，徙宋王元嘉为徐王。
汉世宗孝武皇帝元光二年（戊申公元前133年）。
唐高祖神尧大圣光孝皇帝武德五年（壬午公元622年）。
春，正月，刘黑闼自称汉东王，改元天造，定都洺州。
以范愿为左仆射，董康买为兵部尚书，高雅贤为右领军；征王琮为中书令，刘斌为中书侍郎；窦建德时文武悉复本位。
其设法行政，悉师建德，而攻战勇决过之。
丙戌，同安贼帅殷恭邃以舒州来降。
丁亥，济州别驾刘伯通执刺史窦务本，以州附徐圆朗。
庚寅，东盐州治中王才艺杀刺史田华，以城应刘黑闼。
秦王世民军至获嘉，刘黑闼弃相州，退保洺州。
丙申，世民复取相州，进军肥乡，列营洺水之上以逼之。
萧铣既败，散兵多归林士弘，军势复振。
己酉，岭南俚帅杨世略以循、潮二州来降。
唐使者王义童下泉、睦、建三州。
幽州总管李艺将所部兵数万会秦王世民讨刘黑闼，黑闼闻之，留兵万人，使范愿守洺州，自将兵拒艺。
夜宿沙河，程名振载鼓六十具，于城西二里堤上急击之，城中地皆震动。
范愿惊惧，驰告黑闼；黑闼遽还，遣其弟十善与行台张君立将兵一万击艺于鼓城。
壬子，战于徐河，十善、君立大败，所失亡八千人。
洺水人李去惑据城来降，秦王世民遣彭公王君廓将千五百骑赴之，入城共守。
二月，刘黑闼引兵还攻洺水，癸亥，行至列人，秦王世民使秦叔宝邀击破之。
豫章贼帅张善安以虔、吉等五州来降，拜洪州总管。
戊辰，金乡人阳孝诚叛徐圆朗，以城来降。
己巳，秦王世民复取邢州。
辛未，并州人冯伯让以城来降。
丙子，李艺取刘黑闼定、栾、廉、赵四州，获黑闼尚书刘希道，引兵与秦王世民会洺州。
刘黑闼攻洺水甚急。
世民恐王君廓不能守，召诸将谋之，李世勣曰：若甬道达城下，城必不守。
行军总管郯勇公罗士信请代君廓守之。
戊寅，汴州总管王要汉攻徐圆朗杞州，拔之，获其将周文举。
庚辰，延州道行军总管段德操击梁师都石堡城，师都自将救之；德操与战，大破之，师都以十六骑遁去。
辛巳，秦王世民拔洺水。
三月，世民与李艺营于洺水之南，分兵屯水北。
黑闼数挑战，世民坚壁不应，别遣奇兵绝其粮道。
壬辰，黑闼以高雅贤为左仆射，军中高会。
李世勣引兵逼其营，雅贤乘醉，单骑逐之，世勣部将潘毛刺之坠马；左右继至，扶归，未至营而卒。
甲午，诸将复往逼其营，潘毛为王小胡所擒。
黑闼运粮于冀、贝、沧、瀛诸州，水陆俱进，程名振以千馀人邀之，沉其舟，焚其车。
宋州总管盛彦师帅齐州总管王薄攻须昌，征军粮于潭州；刺史李义满与薄有隙，闭仓不与。
及须昌降，彦师收义满，系齐州狱，诏释之。
使者未至，义满忧愤，死狱中。
薄还，过潭州，戊戌夜，义满兄子武意执薄，杀之；彦师亦坐死。
秦王世民与刘黑闼相持六十馀日。
高开道寇易州，杀刺史慕容孝幹。
夏，四月，己未，隋鸿胪卿宁长真以宁越、郁林之地请降于李靖，交、爱之道始通；以长真为钦州总管。
以夔州总管赵郡王孝恭为荆州总管。
徐圆朗闻刘黑闼败，大惧，不知所出。
河间人刘复礼说圆朗曰：有刘世彻者，其人才略不世出，名高东夏，且有非常之相，真帝王之器。
圆朗然之，使复礼迎世彻于浚仪。
或说圆朗曰：将军为人所惑，欲迎刘世彻而奉之，世彻若得志，将军岂有全地乎。
世彻至，已有众数千人，顿于城外，以待圆朗出迎；圆朗不出，使人召之。
秦王世民自河北引兵将击圆朗，会上召之，使驰传入朝，乃以兵属齐王元吉。
庚申，世民至长安，上迎之于长乐。
世民具陈取圆朗形势，上复遣之诣黎阳，会大军趋济阴。
丁卯，废山东行台。
壬申，代州总管定襄王李大恩为突厥所杀。
先是，大恩奏称突厥饥馑，马邑可取，诏殿内少监独孤晟将兵与大恩共击苑郡璋，期以二月会马邑；失期不至，大恩不能独进，顿兵新城。
颉利可汗遣数万骑与刘黑闼共围大恩，上遣右骁卫大将军李高迁救之。
未至，大恩粮尽，夜遁，突厥邀之，众溃而死，上惜之。
独孤晟坐减死徙边。
丙子，行台民部尚书史万宝攻徐圆朗陈州，拔之。
戊寅，广州贼帅邓文进、隋合浦太守宁宣、日南太守李晙并来降。
五月，庚寅，瓜州士豪王幹斩贺拔行威以降，瓜州平。
突厥寇忻州，李高迁击破之。
六月，辛亥，刘黑闼引突厥寇山东，诏燕郡王李艺击之。
癸丑，吐谷浑寇洮、旭、叠三州，岷州总管李长卿击破之。
乙卯，遣淮安王神通击徐圆朗。
丁卯，刘黑闼引突厥寇定州。
秋，七月，甲申，为秦王世民营弘义宫，使居之。
世民击徐圆朗，下十馀城，声震淮、泗，杜伏威惧，请入朝。
世民以淮、济之间略定，使淮安王神通、行军总管任瓌、李世勣攻圆朗；乙酉，班师。
丁亥，杜伏威入朝，延升御榻，拜太子太保，仍兼行台尚书令，留长安，位在齐王元吉上，以宠异之。
以阚稜为左领军将军。
李子通谓乐伯通曰：伏威既来，江东未定，我往收旧兵，可以立大功。
遂相与亡至蓝田关，为吏所获，俱伏诛。
刘黑闼至定州，其故将曹湛、董康买亡命在鲜虞，复聚兵应之。
甲午，以淮阳王道玄为河北道行军总管以讨之。
丙申，迁州人邓士政执刺史李敬昂以反。
丁酉，隋汉阳太守冯盎承李靖檄，帅所部来降，以其地为高、罗、春、白、崖、儋、林、振八州，以盎为高州总管，封耿国公。
八月，辛亥，以洺、荆、交、并、幽五州为大总管府。
改葬隋炀帝于扬州雷塘。
甲戌，吐谷浑寇岷州，败总管李长卿。
诏益州行台右仆射窦轨、渭州刺史且洛生救之。
乙卯，突厥颉利可汗寇边，遣左武卫将军段德操、云州总管李子和将兵拒之。
子和本姓郭，以讨刘黑闼有功，赐姓。
辛酉，上谓群臣曰：突厥入寇而复求和，和与战孰利。
太常卿郑元璹曰：战则怨深，不如和利。
中书令封德彝曰：突厥恃犬羊之众，有轻中国之意，若不战而和，示之以弱，明年将复来。
臣愚以为不如击之，既胜而后与和，则恩威兼著矣。
上从之。
己巳，并州大总管襄邑王神符破突厥于汾东；汾州刺史萧顗破突厥，斩首五千馀级。
吐谷浑陷洮州，遣武州刺史贺拔亮御之。
丙子，突厥寇廉州；戊寅，陷大震关。
上遣郑元璹诣颉利。
是时，突厥精骑数十万，自介休至晋州，数百里间，填溢山谷。
元璹见颉利，责以负约，与相辨诘，颉利颇惭。
元璹因说颉利曰：唐与突厥，风俗不同，突厥虽得唐地，不能居也。
今虏掠所得，皆入国人，于可汗何有。
不如旋师，复修和亲，可无跋涉之劳，坐受金币，又皆入可汗府库，孰与弃昆弟积年之欢，而结子孙无穷之怨乎。
颉利悦，引兵还。
元璹自义宁以来，五使突厥，几死者数焉。
九月，癸巳，交州刺史权士通、弘州总管宇文歆、灵州总管杨师道击突厥于三观山，破之。
乙未，太子班师。
丙申，宇文歆邀突厥于崇岗镇，大破之，斩首千馀级。
壬寅，定州总管双士洛等击突厥于恒山之南，丙午，领军将军安兴贵击突厥于甘州，皆破之。
刘黑闼陷瀛州，杀刺史马匡武。
盐州人马君德以城叛附黑闼。
高开道寇蠡州。
冬，十月，己酉，诏齐王元吉讨刘黑闼于山东。
壬子，以元吉为领军大将军、并州大总管。
癸丑，贝州刺史许善护与黑闼弟十善战于鄃县，善护全军皆没。
甲寅，右武候将军桑显和击黑闼于晏城，破之。
观州刺史刘会以城叛附黑闼。
契丹寇北平。
甲子，以秦王世民领左、右十二卫大将军。
乙丑，行军总管淮阳壮王道玄与刘黑闼战于下博，军败，为黑闼所杀。
时道玄将兵三万，与副将史万宝不协；道玄帅轻骑先出犯陈，使万宝将大军继之。
万宝拥兵不进，谓所亲曰：我奉手敕云，淮阳小儿，军事皆委老夫。
今王轻脱妄进，若与之俱，必同败没，不如以王饵贼，王败，贼必争进，我坚陈以待之，破之必矣。
由是道玄独进败没。
万宝勒兵将战，士卒皆无斗志，军遂大溃，万宝逃归。
道玄数从秦王世民征伐，死时年十九，世民深惜之，谓人曰：道玄常从吾征伐，见吾深入贼陈，心慕效之，以至于此。
为之流涕。
世民自起兵以来，前后数十战，常身先士卒，轻骑深入，虽屡危殆而未尝为矢刃所伤。
林士弘遣其弟鄱阳王药师攻循州，刺史杨略与战，斩之，其将王戎以南昌州降。
士弘惧，己巳，请降。
寻复走保安成山洞，袁州人相聚应之；洪州总管若干则遣兵击破之。
会士弘死，其众遂散。
淮阳王道玄之败也，山东震骇，洺州总管庐江王瑗弃城西走，州县皆叛附于刘黑闼，旬日间，黑闼尽复故地，乙亥，进据洺州。
十一月，庚辰，沧州刺史程大买为黑闼所迫，弃城走。
齐王元吉畏黑闼兵强，不敢进。
上之起兵晋阳也，皆秦王世民之谋，上谓世民曰：若事成，则天下皆汝所致，当以汝为太子。
世民拜且辞。
及为唐王，将佐亦请以世民为世子，上将立之，世民固辞而止。
太子建成，性宽简，喜酒色游畋；齐王元吉，多过失；皆无宠于上。
世民功名日盛，上常有意以代建成，建成内不自安，乃与元吉协谋，共倾世民，各引树党友。
上晚年多内宠，小王且二十人，其母竞交结诸长子以自固。
建成与元吉曲意事诸妃嫔，谄谀赂遗，无所不至，以求媚于上。
或言蒸于张婕妤、尹德妃，宫禁深秘，莫能明也。
是时，东宫、诸王公、妃主之家及后宫亲戚横长安中，恣为非法，有司不敢诘。
世民居承乾殿，元吉居武德殿后院，与上台、东宫昼夜通行，无复禁限。
太子、二王出入上台，皆乘马、携弓刀杂物，相遇如家人礼。
太子令、秦、齐王教与诏敕并行，有司莫知所从，唯据得之先后为定。
世民独不奉事诸妃嫔，诸妃嫔争誉建成、元吉而短世民。
世民平洛阳，上使贵妃等数人诣洛阳选阅隋宫人及收府库珍物。
贵妃等私从世民求宝货及为其亲属求官，世民曰：宝货皆已籍奏，官当授贤才有功者。
皆不许，由是益怨。
世民以淮安王神通有功，给田数十顷。
张婕妤之父因婕妤求之于上，上手敕赐之，神通以教给在先，不与。
婕妤诉于上曰：敕赐妾父田，秦王夺之以与神通。
上遂发怒，责世民曰：我手敕不如汝教邪。
他日，谓左仆射裴寂曰：此儿久典兵在外，为书生所教，非复昔日子也。
尹德妃父阿鼠骄横，秦王府属杜如晦过其门，阿鼠家童数人曳如晦坠马，殴之，折一指，曰：汝何人，敢过我门而不下马。
阿鼠恐世民诉于上，先使德妃奏云：秦王左右陵暴妾家。
上复怒责世民曰：我妃嫔家犹为汝左右所陵，况小民乎。
世民深自辩析，上终不信。
太子中允王珪、洗马魏征说太子曰：秦王功盖天下，中外归心；殿下但以年长位居东宫，无大功以镇服海内。
今刘黑闼散亡之馀，众不满万，资粮匮乏，以大军临之，势如拉朽，殿下宜自击之以取功名，因结纳山东豪杰，庶可自安。
太子乃请行于上，上许之。
珪，頍之兄子也。
甲申，诏太子建成将兵讨黑闼，其陕东道大行台及山东道行军元帅、河南、河北诸州并受建成处分，得以便宜从事。
乙酉，封宗室略阳公道宗等十八人为郡王。
道宗，道玄从父弟也，为灵州总管，梁师都遣弟洛儿引突厥数万围之，道宗乘间出击，大破之。
突厥与师都连结，遣其郁射设入居故五原，道宗逐出之，斥地千馀里。
上以道宗武干如魏任城王彰，乃立为任城郡王。
丙申，上幸宜州。
己亥，齐王元吉遣兵击刘十善于魏州，破之。
癸卯，上校猎于富平。
刘黑闼拥兵而南，自相州以北州县皆附之，唯魏州总管田留安勒兵拒守。
黑闼攻之，不下，引兵南拔元城，复还攻之。
十二月，庚戌，立宗室孝友等八人为郡王。
孝友，神通之子也。
丙辰，上校猎于华池。
戊午，刘黑闼陷恒州，杀刺史王公政。
庚申，车驾至长安。
癸亥，幽州大总管李艺复廉、定二州。
甲子，田留安击刘黑闼，破之，获其莘州刺史孟柱，降将卒六千人。
是时，山东豪杰多杀长吏以应黑闼，上下相猜，人益离怨；留安待吏民独坦然无疑，白事者无问亲疏，皆听直入卧内，每谓吏民曰：吾与尔曹俱为国御贼，固宜同心协力，必欲弃顺从逆者，但自斩吾首去。
吏民皆相戒曰：田公推至诚以待人，当共竭死力报之，必不可负。
有苑竹林者，本黑闼之党，潜有异志。
留安知之，不发其事，引置左右，委以管钥；竹林感激，遂更归心，卒收其用。
以功进封道国公。
乙丑，并州刺史成仁重击范愿，破之。
刘黑闼攻魏州未下，太子建成、齐王元吉大军至昌乐，黑闼引兵拒之，再陈，皆不战而罢。
魏征言于太子曰：前破黑闼，其将帅皆悬名处死，妻子系虏；故齐王之来，虽有诏书赦其党与之罪，皆莫之信。
今宜悉解其囚俘，慰谕遣之，则可坐视其离散矣。
太子从之。
黑闼食尽，众多亡，或缚其渠帅以降。
黑闼恐城中兵出，与大军表里击之，遂夜遁。
至馆陶，永济桥未成，不得度。
壬申，太子、齐王以大军至，黑闼使王小胡背水而陈，自视作桥成，即过桥西，众遂大溃，舍仗来降。
大军度桥追黑闼，度者才千馀骑，桥坏，由是黑闼得与数百骑亡去。
上以隋末战士多没于高丽，是岁，赐高丽王建武书，使悉遣还；亦使州县索高丽人在中土者，遣归其国。
建武奉诏，遣还中国民前后以万数。
唐高祖神尧大圣光孝皇帝武德六年（癸未公元623年）。
春，正月，己卯，刘黑闼所署饶州刺史诸葛德威执黑闼，举城降。
时太子遣骑将刘弘基追黑闼，黑闼为官军所迫，奔走不得休息，至饶阳，从者才百馀人，馁甚。
德威出迎，延黑闼入城，黑闼不可；德威涕泣固请，黑闼乃从之。
至城旁市中憩止，德威馈之食；食未毕，德威勒兵执之，送诣太子，并其弟十善斩于洺州。
黑闼临刑叹曰：我幸在家鉏菜，为高雅贤罪所误至此。
壬午，巂州人王摩沙举兵，自称元帅，改元进通；遣骠骑将军卫彦讨之。
庚子，以吴王杜伏威为太保。
二月，庚戌，上幸骊山温汤；甲寅，还宫。
平阳昭公主薨。
丙寅，徐圆朗穷蹙，与数骑弃城走，为野人所杀，其地悉平。
林邑王梵志遣使入贡。
幽州总管李艺请入朝；庚午，以艺为左翊卫大将军。
废参旗等十二军。
三月，癸未，高开道掠文安、鲁城，骠骑将军平善政邀击，破之。
庚子，梁师都将贺遂、索同以所部十二州来降。
乙巳，前洪州总管张善安反，遣舒州总管张镇周等击之。
夏，四月，吐谷浑寇芳州，刺史房当树奔松州。
张善安陷孙州，执总管王戎而去。
乙丑，鄜州道行军总管段德操击梁师都，至夏州，俘其民畜而还。
丙寅，吐谷浑寇洮、岷二州。
丁卯，南州刺史庞孝恭、南越州民宁道明、高州首领冯暄俱反，陷南越州，进攻姜州；合州刺史宁纯引兵救之。
壬申，立皇子元轨为蜀王、凤为豳王、元庆为汉王。
癸酉，以裴寂为左仆射，萧瑀为右仆射，杨恭仁为吏部尚书兼中书令，封德彝为中书令。
五月，庚辰，遣岐州刺史柴绍救岷州。
庚寅，吐谷浑及党项寇河州，刺史卢士良击破之。
丙申，梁师都将辛獠儿引突厥寇林州。
戊戌，苑君彰将高满政寇代州，骠骑将军李宝言击走之。
癸卯，高开道引奚骑寇幽州，长史王诜击破之。
刘黑闼之叛也，突地稽引兵助唐，徙其部落于幽州之昌平城；高开道引突厥寇幽州，突地稽将兵邀击，破之。
六月，戊午，高满政以马邑来降。
先是，前并州总管刘世让除广州总管，将之官，上问以备边之策，世让对曰：突厥比数为寇，良以马邑为之中顿故也。
请以勇将戍崞城，多贮金帛，募有降者厚赏之，数出骑兵掠其城下，蹂其禾稼，败其生业，不出岁馀，彼无所食，必降矣。
上然其计，曰：非公，谁为勇将。
即命世让戍崞城，马邑病之。
是时，马邑人多不愿属突厥，上复遣人招谕苑君璋。
高满政说苑君璋尽杀突厥戍兵降唐，君璋不从。
满政因众心所欲，夜袭君璋，君璋觉之，亡奔突厥，满政杀君璋之子及突厥戍兵二百人而降。
壬戌，梁师都以突厥寇匡州。
丁卯，苑君璋与突厥吐屯设寇马邑，高满政与战，破之。
以满政为朔州总管，封荣国公。
瓜州总管贺若怀广按部至沙州，值州人张护、李通反，怀广以数百人保子城；凉州总管杨恭仁遣兵救之，为护等所败。
秋，七月，丙子，苑君璋以突厥寇马邑，右武候大将军李高迁及高满政御之，战于腊河谷，破之。
张护、李通杀贺若怀广，立汝州别驾窦伏明为主，进逼瓜州；长史赵孝伦击却之。
高开道掠赤岸镇及灵寿、九门、行唐三县而去。
丁丑，岗州刺史冯士翙据新会反，广州总管刘感讨降之，使复其位。
辛巳，高开道所部弘阳、统汉二镇来降。
癸未，突厥寇原州；乙酉，寇朔州。
李高迁为虏所败，行军总管尉迟敬德将兵救之。
巳亥，遣太子将兵屯北边，秦王世民屯并州，以备突厥。
八月，甲辰，突厥寇真州，又寇马邑。
壬子，淮南道行台仆射辅公祏反。
初，杜伏威与公祏相友善，公祏年长，伏威兄事之，军中谓之伯父，畏敬与伏威等。
伏威浸忌之，乃署其养子阚稜为左将军，王雄诞为右将军，潜夺其兵权。
雄诞始寤而悔之，曰：今天下方平定，吴王又在京师，大唐兵威，所向无敌，奈何无故自求族灭乎。
己未，突厥寇原州。
乙丑，诏襄州道行台仆射赵郡王孝恭以舟师趣江州，岭南道大使李靖以交、广、泉、桂之众趣宣州，怀州总管黄君汉出谯、亳，齐州总管李世勣出淮、泗，以讨辅公祏。
孝恭将发，与诸将宴集，命取水，忽变为血，在坐皆失色，孝恭举止自若，曰：此乃公祏授首之征也。
饮而尽之，众皆悦服。
丙寅，吐谷浑内附。
辛未，突厥陷原州之善和镇；癸酉，又寇渭州。
高开道以奚侵幽州，州兵击却之。
九月，丙子，太子班师。
戊子，辅公祏遣其将徐绍宗寇海州，陈政通寇寿阳。
邛州獠反，遣沛公郑元璹讨之。
庚寅，突厥寇幽州。
壬辰，诏以秦王世民为江州道行军元帅。
乙未，窦伏明以沙州降。
高昌王麹伯雅卒，子文泰立。
丙申，渝州人张大智反，刺史薛敬仁弃城走。
壬寅，高开道引突厥二万骑寇幽州。
突厥恶弘农公刘世让为己患，遣其臣曹般陁来，言世让与可汗通谋，欲为乱，上信之。
冬，十月，丙午，杀世让，籍其家。
秦王世民犹在并州，己未，诏世民引军还。
上幸华阴。
张大智侵涪州，刺史田世康等讨之，大智以众降。
初，上遣右武候大将军李高迁助朔州总管高满政守马邑，苑君璋引突厥万馀骑至城下，满政击破之。
颉利可汗怒，大发兵攻马邑。
高迁惧，帅所部二千人斩关宵遁，虏邀之，失亡者半。
颉利自帅众攻城，满政出兵御之，或一日战十馀合。
上命行军总管刘世让救之，至松子岭，不敢进，还保崞城。
会颉利遣使求婚，上曰：释马邑之围，乃可议婚。
颉利欲解兵，义成公主固请攻之。
颉利以高开道善为攻具，召开道，与之攻马邑甚急。
颉利诱满政使降，满政骂之。
粮且尽，救兵未至，满政欲溃围走朔州，右虞候杜士远以虏兵盛，恐不免，壬戌，杀满政降于突厥，苑君璋复杀城中豪杰与满政同谋者三十馀人。
上以满政子玄积为上柱国，袭爵。
丁卯，突厥复请和亲，以马邑归唐；上以将军秦武通为朔州总管。
突厥数为边患，并州大总管府长史窦静表请于太原置屯田，以省馈运；议者以为烦扰，不许。
静切论不已，敕征静入朝，使与裴寂、萧瑀、封德彝相论难于上前，寂等不能屈，乃从静议，岁收谷数千斛，上善之，命检校并州大总管。
静，抗之子也。
十一月，辛巳，秦王世民复请增置屯田于并州之境，从之。
黄州总管周法明将兵击辅公祏，张善安据夏口，拒之。
法明屯荆口镇，壬午，法明登战舰饮酒，善安遣刺客数人诈乘鱼鲽而至，见者不以为虞，遂杀法明而去。
甲申，舒州总管张镇周等击辅公祏将陈当世于猷州之黄沙，大破之。
丁亥，上校猎于华阴。
己丑，迎劳秦王世民于忠武顿。
十二月，癸卯，安抚使李大亮诱张善安，执之。
大亮击善安于洪州，与善安隔水而陈，遥相与语。
大亮谕以祸福，善安曰：善安初无反心，正为将士所误；欲降又恐不免。
大亮曰：张总管有降心，则与我一家耳。
因单骑渡水入其陈，与善安执手共语，示无猜间。
善安大悦，遂许之降。
既而善安将数十骑诣大亮营，大亮止其骑于门外，引善安入，与语，久之，善安辞去，大亮命武士执之，从骑皆走。
善安营中闻之，大怒，悉众而来，将攻大亮。
大亮使人谕之曰：吾不留总管。
总管赤心归国，谓我曰：若还营，恐将士或有异同，为其所制。
故自留不去耳，卿辈何怒于我。
其党复大骂曰：张总管卖我以自媚于人。
遂皆溃去。
大亮追击，多所虏获。
送善安于长安，善安自称不与辅公祏交通，上赦其罪，善遇之；及公祏败，得所与往还书，乃杀之。
甲寅，车驾至长安。
己巳，突厥寇定州，州兵击走之。
庚申，白简、白狗羌并遣使入贡。
唐高祖神尧大圣光孝皇帝武德七年（甲申公元624年）。
春，正月，依周、齐旧制，每州置大中正一人，掌知州内人物，品量望第，以本州门望高者领之，无品秩。
壬午，赵郡王孝恭击辅公祏别将于枞阳，破之。
庚寅，邹州人邓同颖杀刺史李士衡反。
丙申，以白狗等羌地置维、恭二州。
二月，辛丑，辅公祏遣兵围猷州，刺史左难当婴城自守。
安抚使李大亮引兵击公祏，破之。
赵郡王孝恭攻公祏鹊头镇，拔之。
丁未，高丽王建武遣使来请班历。
遣使册建武为辽东郡王、高丽王；以百济王扶馀璋为带方郡王，新罗王金真平为乐浪郡王。
始州獠反，遣行台仆射窦轨讨之。
己酉，诏：诸州有明一经以上未仕者，咸以名闻；州县及乡皆置学。
壬子，行军副总管权文诞破辅公祏之党于猷州，拔其枚洄等四镇。
丁巳，上幸国子学，释奠；诏诸王公子弟各就学。
戊午，改大总管为大都督府。
己未，高开道将张金树杀开道来降。
故刘黑闼将张君立亡在开道所，与金树密谋取开道。
戊辰，洋、集二州獠反，陷隆州晋城。
是月，太保吴王杜伏威薨。
三月，初定令，以太尉、司徒、司空为三公，次尚书、门下、中书、秘书、殿中、内侍为六省，次御史台，次太常至太府为九寺，次将作监，次国子学，次天策上将府，次左、右卫至左、右领卫为十四卫；东宫置三师、三少、詹事及两坊、三寺、十率府；王、公置府佐、国官，公主置邑司，并为京职事官。
州、县、镇、戌为外职事官。
自开府议同三司至将仕郎二十八阶，为文散官；骠骑大将军至陪戎副尉三十一阶，为武散官；上柱国至武骑尉十二等，为勋官。
丙戌，赵郡王孝恭破辅公祏于芜湖，拔梁山等三镇。
辛卯，安抚使任瓌拔扬子城，广陵城主龙龛降。
丁酉，突厥寇原州。
戊戌，赵郡王孝恭克丹杨。
先是，辅公祏遣其将冯慧亮、陈当世将舟师三万屯博望山，陈正通、徐绍宗将步骑三万屯青林山，仍于梁山连铁锁以断江路，筑却月城，延袤十馀里，又结垒江西以拒官军。
孝恭与李靖帅舟师次舒州，李世勣帅步卒一万渡淮，拔寿阳，次硖石。
慧亮等坚壁不战，孝恭遣奇兵绝其粮道，慧亮等军乏食，夜，遣兵薄孝恭营，孝恭安卧不动。
己亥，以孝恭为东南道行台右仆射，李靖为兵部尚书。
顷之，废行台，以孝恭为杨州大都督，靖为府长史。
上深美靖功，曰：靖，萧、辅之膏肓也。
阚稜功多，颇自矜伐。
公祏诬稜与己通谋。
会赵郡王孝恭籍没贼党田宅，稜及杜伏威、王雄诞田宅在贼境者，孝恭并籍没之；稜自诉理，忤孝恭，孝恭怒，以谋反诛之。
夏，四月，庚子朔，赦天下。
是日，颁新律令，比开皇旧制增新格五十三条。
初定均田租、庸、调法：丁、中之民，给田一顷，笃疾减什之六，寡妻妾减七；皆以什之二为世业，八为口分。
每丁岁入租粟二石。
调随土地所宜，绫、绢、絁、布。
岁役二旬；不役则收其佣，日三尺；有事而加役者，旬有五日，免其调；三旬，租、调俱免。
水旱虫霜为灾，什损四以上免租，损六以上免调，损七已上课役俱免。
凡民赀业分九等。
百户为里，五里为乡，四家为邻，四邻为保。
在城邑者为坊，田野者为村。
食禄之家，无得与民争利；工商杂类，无预士伍。
男女始生为黄，四岁为小，十六为中，二十为丁，六十为老。
岁造计帐，三年造户籍。
丁未，党项寇松州。
庚申，通事舍人李凤起击万州反獠，平之。
五月，辛未，突厥寇朔州。
丙戌，作仁智宫于宜君。
丁亥，窦轨破反獠于方山，俘二万馀口。
唐高祖神尧大圣光孝皇帝武德七年（壬午公元624年）。
六月，辛丑，上幸仁智宫避暑。
辛亥，泷州、扶州獠作乱，遣南尹州都督李光度等击平之。
丙辰，吐谷浑寇扶州，刺史蒋善合击走之。
壬戌，庆州都督杨文幹反。
初，齐王元吉劝太子建成除秦王世民，曰：当为兄手刃之。
世民从上幸元吉第，元吉伏护军宇文宝于寝内，欲刺世民；建成性颇仁厚，遽止之。
元吉愠曰：为兄计耳，于我何有。
建成擅募长安及四方骁勇二千馀人为东宫卫士，分屯左、右长林，号长林兵。
又密使右虞侯率可达志从燕王李艺发幽州突骑三百，置宫东诸坊，欲以补东宫长上，为人所告。
上召建成责之，流可达志于巂州。
杨文幹尝宿卫东宫，建成与之亲厚，私使募壮士送长安。
又使郎将尔朱焕、校尉桥公山以甲遗文幹。
突厥寇代州之武周城，州兵击破之。
秋，七月，己巳，苑君璋以突厥寇朔州，总管秦武通击却之。
杨文幹袭陷宁州，驱掠吏民出据百家堡。
秦王世民军至宁州，其党皆溃。
癸酉，文幹为其麾下所杀，传首京师。
获宇文颖，诛之。
丁丑，梁师都行台白伏愿来降。
戊寅，突厥寇原州；遣宁州刺史鹿大师救之，又遣杨师道趋大木根山，邀其归路。
庚辰，突厥寇陇州；遣护军尉迟敬德击之。
吐谷浑寇岷州。
辛巳，吐谷浑、党项寇松州。
癸未，突厥寇阴盘。
甲申，扶州刺史蒋善合击吐谷浑于松州赤磨镇，破之。
己丑，突厥吐利设与苑君璋寇并州。
甲子，车驾还京师。
太子建成、齐王元吉、裴寂皆赞成其策，萧瑀等虽知其不可，而不敢谏。
秦王世民谏曰：戎狄为患，自古有之。
苑君璋引突厥寇朔州。
八月，戊辰，突厥寇原州。
己巳，吐谷浑寇鄯州。
万一失利，悔可及乎。
庚寅，岐州刺史柴绍破突厥于杜阳谷。
壬申，突厥阿史那思摩入见，上引升御榻，慰劳之。
丁酉，遣左仆射裴寂使于突厥。
九月，癸卯，日南人姜子路反，交州都督王志远击破之。
癸卯，突厥寇绥州，都督刘大俱击破之，获特勒三人。
冬，十月，己巳，突厥寇甘州。
吐谷浑及羌人寇叠州，陷合川。
十一月，丁卯，上幸龙跃宫；庚午，还宫。
太子詹事裴矩权检校侍中。
唐高祖神尧大圣光孝皇帝武德八年（乙酉公元625年）。
春，正月，丙辰，以寿州都督张镇周为舒州都督。
丁巳，遣右武卫将军段德操徇夏州地。
吐谷浑寇叠州。
夏，四月，乙亥，党项寇渭州。
甲申，上幸鄠县，校猎于甘谷，营太和宫于终南山；丙戌，还宫。
初，上以天下大定，罢十二军。
既而突厥为寇不已，辛亥，复置十二军，以太常卿窦诞等为将军，简练士马，议大举击突厥。
甲寅，凉州胡睦伽陀引突厥袭都督府，入子城；长史刘君杰击破之。
六月，甲子，上幸太和宫。
丙子，遣燕郡王李艺屯华亭县及弹筝峡，水部郎中姜行本断石岭道以备突厥。
丙戌，颉利可汗寇灵州。
丁亥，以右卫大将军张瑾为行军总管以御之，以中书侍郎温彦博为长史。
丙午，车驾还宫。
己酉，突厥颉利可汗寇相州。
睦伽陀攻武兴。
八月，壬戌，突厥逾石岭，寇并州；癸亥，寇灵州；丁卯，寇潞、沁、韩三州。
左武候大将军安修仁击睦伽陀于且渠川，破之。
诏安州大都督李靖出潞州道，行军总客任瓌屯太行，以御突厥。
颉利可汗将兵十馀万大掠朔州。
壬申，并州道行军总管张瑾与突厥战于太谷，全军皆没，瑾脱身奔李靖。
行军长史温彦博为虏所执，虏以彦博职在机近，问以国家兵粮虚实，彦博不对，虏迁之阴山。
庚辰，突厥寇灵武。
甲申，灵州都督任城王道宗击破之。
丙戌，突厥寇绥州。
丁亥，颉利可汗遣使请和而退。
九月，癸巳，突厥没贺咄设陷并州一县。
丙申，代州都督蔺謩击破之。
癸卯，初令太府检校诸州权量。
丙午，右领军将军王君廓破突厥于幽州，俘斩二千馀人。
突厥寇蔺州。
冬，十月，壬申，吐谷浑寇叠州，遣扶州刺史蒋善合救之。
戊寅，突厥寇鄯州，遣霍公柴绍救之。
十一月，辛卯朔，上幸宜州。
权检校侍中裴矩罢判黄门侍郎。
戊戌，突厥寇彭州。
庚子，以天策司马宇文士及权检校侍中。
辛丑，徙蜀王元轨为吴王，汉王元庆为陈王。
癸卯，加秦王世民中书令，齐王元吉侍中。
丙午，吐谷浑寇岷州。
戊申，眉州山獠反。
十二月，辛酉，上还至京师。
以襄邑王神符检校扬州大都督。
始自丹杨徙州府及居民于江北。
唐高祖神尧大圣光孝皇帝武德九年（丙戌公元626年）。
春，正月，己亥，诏太常少卿祖孝孙等更定雅乐。
甲寅，以左仆射裴寂为司空，日遣员外郎一个更直其第。
二月，庚申，以齐王元吉为司徒。
丁亥，突厥寇原州，遣折威将军杨毛击之。
癸巳，吐谷浑、党项寇岷州。
戊戌，益州道行台尚书郭行方击眉州叛獠，破之。
壬寅，梁师都寇边，陷静难镇。
丙午，上幸周氏陂。
辛亥，突厥寇灵州。
乙卯，车驾还宫。
癸丑，南海公欧阳胤奉使在突厥，帅其徒五十人谋掩袭可汗牙帐；事泄，突厥囚之。
丁巳，突厥寇凉州，都督长乐王幼良击走之。
戊午，郭行方击叛獠于洪、雅二州，大破之，俘男女五千口。
夏，四月，丁卯，突厥寇朔州；庚午，寇原州；癸酉，寇泾州。
太史令傅奕上疏请除佛法曰：佛在西域，言妖路远；汉译胡书，恣其假托。
上诏百官议其事，唯太仆卿张道源称奕言合理。
萧瑀曰：佛，圣人也，而奕非之；非圣人者无法，当治其罪。
奕曰：人之大伦，莫如君父。
佛以世嫡而叛其父，以匹夫而抗天子。
萧瑀不生于空桑，乃遵无父之教。
非孝者无亲，瑀之谓矣。
”瑀不能对，但合手曰：地狱之设，正为是人。
癸未，突厥寇西会州。
五月，戊子，虔州胡成郎等杀长史，叛归梁师都；都督刘旻追斩之。
壬辰，党项寇廓州。
戊戌，突厥寇秦州。
壬寅，越州人卢南反，杀刺史宁道明。
丙午，吐谷浑、党项寇河州。
突厥寇兰州。
丙辰，遣平道将军柴绍将兵击胡。
六月，丁巳，太白经天。
秦王世民既与太子建成、齐王元吉有隙，以洛阳形胜之地，恐一朝有变，欲出保之，乃以行台工部尚书温大雅镇洛阳，遣秦府车骑将军荥阳张亮将左右王保等千馀人之洛阳，阴结纳山东豪杰以俟变，多出金帛，恣其所用。
建成、元吉与后宫日夜谮诉世民于上，上信之，将罪世民。
陈叔达谏曰：秦王有大功于天下，不可黜也。
且性刚烈，若加挫抑，恐不胜忧愤，或有不测之疾，陛下悔之何及。
上乃止。
元吉密请杀秦王，上曰：彼有定天下之功，罪状未著，何以为辞。
元吉曰：秦王初平东都，顾望不还，散钱帛以树私恩，又违敕命，非反而何。
但应速杀，何患无辞。
上不应。
建成、元吉以秦府多骁将，欲诱之使为己用，密以金银器一车赠左二副护军尉迟敬德，并以书招之曰：愿迂长者之眷，以敦布衣之交。
敬德辞曰：敬德，蓬户甕牖之人，遭隋末乱离，久沦逆地，罪不容诛。
秦王赐以更生之恩，今又策名籓邸，唯当杀身以为报；于殿下无功，不敢谬当重赐。
若私交殿下，乃是贰心，徇利忘忠，殿下亦何所用。
建成怒，遂与之绝。
敬德以告世民，世民曰：公心如山岳，虽积金至斗，知公不移。
相遗但受，何所嫌也。
且得以知其阴计，岂非良策。
不然，祸将及公。
既而元吉使壮士夜刺敬德，敬德知之，洞开重门，安卧不动，刺客屡至其庭，终不敢入。
元吉乃谮敬德于上，下诏狱讯治，将杀之。
世民固请，得免。
又谮左一马军总管程知节，出为康州刺史。
知节谓世民曰：大王股肱羽翼尽矣，身何能久。
知节以死不去，愿早决计。
又以金帛诱右二护军段志玄，志玄不从。
建成谓元吉曰：秦府智略之士，可惮者独房玄龄、杜如晦耳。
皆谮之于上而逐之。
世民腹心唯长孙无忌尚在府中，与其舅雍州治中高士廉、左候车骑将军三水侯君集及尉迟敬德等，日夜劝世民诛建成、元吉。
世民犹豫未决，问于灵州大都督李靖，靖辞；问于行军总管李世勣，世勣辞；世民由是重二人。
会突厥郁射设将数万骑屯河南，入塞，围乌城，建成荐元吉代世民督诸军北征；上从之，命元吉督右武卫大将军李艺、天纪将军张瑾等救乌城。
己未，太白复经天。
傅奕密奏：太白见秦分，秦王当有天下。
上以其状授世民。
于是世民密奏建成、元吉淫乱后宫，且曰：臣于兄弟无丝毫负，今欲杀臣，似为世充、建德报仇。
臣今枉死，永违君亲，魂归地下，实耻见诸贼。
上省之，愕然，报曰：明当鞫问，汝宜早参。
庚申，世民帅长孙无忌等入，伏兵于玄武门。
张婕妤窃知世民表意，驰语建成。
建成召元吉谋之，元吉曰：宜勒宫府兵，托疾不朝，以观形势。
建成曰：兵备已严，当与弟入参，自问消息。
乃俱入，趣玄武门。
上时已召裴寂、萧瑀、陈叔达等，欲按其事。
尉迟敬德将七十骑继至，左右射元吉坠马。
乃与副护军薛万彻、屈咥直府左车骑万年谢叔方帅东宫、齐府精兵二千驰趣玄武门。
建成子安陆王承道、河东王承德、武安王承训、汝南王承明、钜鹿王承义，元吉子梁郡王承业、渔阳王承鸾、普安王承奖、江夏王承裕、义阳王承度，皆坐诛，仍绝属籍。
初，建成许元吉以正位之后，立为太弟，故元吉为之尽死。
诸将欲尽诛建成、元吉左右百馀人，籍没其家，尉迟敬德固争曰：罪在二凶，既伏其诛；若及支党，非所以求安也。
乃止。
是日，下诏赦天下。
凶逆之罪，止于建成、元吉，自馀党与，一无所问。
其僧、尼、道士、女冠并宜仍旧。
国家庶事，皆取秦王处分。
戊辰，以宇文士及为太子詹事，长孙无忌、杜如晦为左庶子，高士廉、房玄龄为右庶子，尉迟敬德为左卫率，程知节为右卫率，虞世南为中舍人，褚亮为舍人，姚思廉为洗马。
初，洗马魏征常劝太子建成早除秦王，及建成败，世民召征谓曰：汝何为离间我兄弟。
众为之危惧，征举止自若，对曰：先太子早从征言，必无今日之祸。
世民素重其才，改容礼之，引为詹事主簿。
亦召王珪、韦挺于巂州，皆以为谏议大夫。
世民命纵禁苑鹰犬，罢四方贡献，听百官各陈治道，政令简肃，中外大悦。
以屈突通为陕东大行台左仆射，镇洛阳。
益州行台仆射窦轨与行台尚书韦云起、郭行方不协。
云起弟庆俭及宗族多事太子建成，建成死，轨诬云起与建成同反，收斩之。
行方惧，逃奔京师，轨追之，不及。
吐谷浑寇岷州。
突厥寇陇州；辛未，寇谓州。
遣右卫大将军柴绍击之。
废益州大行台，置大都督府。
壬申，上以手诏赐裴寂等曰：朕当加尊号为太上皇。
辛巳，幽州大都督庐江王瑗反，右领军将军王君廓杀之，传首。
太子建成谋害秦王，密与瑗相结。
建成死，诏遣通事舍人崔敦礼驰驿召瑗。
乙酉，罢天策府。
秋，七月，己丑，柴绍破突厥于秦州，斩特勒一人，士卒首千馀级。
以秦府护军秦叔宝为左卫大将军，又以程知节为右武卫大将军，尉迟敬德为右武候大将军。
壬辰，以高士廉为侍中，房玄龄为中书令，萧瑀为左仆射，长孙无忌为吏部尚书，杜如晦为兵部尚书。
癸巳，以宇文士及为中书令，封德彝为右仆射；又以前天策府兵曹参军杜淹为御史大夫，中书舍人颜师古、刘林甫为中书侍郎，左卫副率侯君集为左卫将军，左虞候段志玄为骁卫将军，副护军薛万彻为右领军将军，右内副率张公谨为右武候将军，右监门率长孙安业为右监门将军，右内副率李客师为领左右军将军。
太子建成、齐王元吉之党散亡在民间，虽更赦令，犹不自安，徼幸者争告捕以邀赏。
谏议大夫王珪以启太子。
丙子，太子下令：六月四日已前事连东宫及齐王，十七日前连李瑗者，并不得相告言，违者反坐。
右卫率府铠曹参军唐临出为万泉丞，县有系囚十许人，会春雨，临纵之，使归耕种，皆如期而返。
八月，丙辰，突厥遣使请和。
壬戌，吐谷浑遣使请和。
癸亥，诏传位于太子。
太子固辞，不许。
甲子，太宗即皇帝位于东宫显德殿，赦天下；关内及蒲、芮、虞、泰、陕、鼎六州免租调二年，自馀给复一年。
初，稽胡酋长刘屳成帅众降梁师都，师都信谗杀之，由是所部猜惧，多来降者。
丙子，立妃长孙氏为皇后。
己卯，突厥进寇高陵。
辛巳，泾州道行军总管尉迟敬德与突厥战于泾阳，大破之，获其俟斤阿史德乌没啜，斩首千馀级。
癸未，颉利可汗进至渭水便桥之北，遣其腹心执失思力入见，以观虚实。
上自出玄武门，与高士廉、房玄龄等立骑径诣渭水上，与颉利隔水而语，责以负约。
突厥大惊，皆下马罗拜。
唐高祖神尧大圣光孝皇帝武德九年（丙戌公元626年）。
九月，突厥颉利献马三千匹，羊万口；上不受，但诏归所掠中国户口，征温彦博还朝。
唐太宗文武大圣大广孝皇帝贞观二年（戊子公元628年）。
九月，丙午，初令致仕官位在本品之上。
上曰：比见群臣屡上表贺祥瑞，夫家给人足而无瑞，不害为尧、舜；百姓愁怨而多瑞，不害为桀、纣。
”尝有白鹊构巢于寝殿槐上，合欢如腰鼓，左右称贺。
天少雨，中书舍人李百药上言：往年虽出宫人，窃闻太上皇宫及掖庭宫人，无用者尚多，岂惟虚费衣食，且阴气郁积，亦足致旱。
上曰：妇人幽闭深宫，诚为可愍。
洒扫之馀，亦何所用，宜皆出之，任求伉俪。
于是遣尚书左丞戴胄、给事中洹水杜正伦于掖庭西门简出之，前后所出三千馀人。
己未，突厥寇边。
朝臣或请修古长城，发民乘堡障，上曰：突厥灾异相仍，颉利不惧而修德，暴虐滋甚，骨肉相攻，亡在朝夕。
朕方为公扫清沙漠，安用劳民远修障塞乎。
壬申，以前司农卿窦静为夏州都督。
上问王珪曰：近世为国者益不及前古，何也。
对曰：汉世尚儒术，宰相多用经术士，故风俗淳厚；近世重文轻儒，参以法律，此治化之所以益衰也。
上然之。
冬，十月，御史大夫参预朝政安吉襄公杜淹薨。
庚申，以并州都督李世勣为通汉道行军总管，兵部尚书李靖为定襄道行军总管，华州刺史柴绍为金河道行军总管，灵州大都督薛万彻为畅武道行军总管，众合十馀万，皆受李靖节度，分道出击突厥。
十二月，戊辰，突利可汗入朝，上谓侍臣曰：往者太上皇以百姓之故，称臣于突厥，朕常痛心。
今单于稽颡，庶几可雪前耻。
濮州刺史庞相寿坐贪污解任，自陈尝在秦王幕府；上怜之，欲听还旧任。
魏征谏曰：秦府左右，中外甚多，恐人人皆恃恩私，是使为善者惧。
上欣然纳之，谓相寿曰：我昔为秦王，乃一府之主；今居大位，乃四海之主，不得独私故人。
大臣所执如是，朕何敢违。
赐帛遣之。
相寿流涕而去。
唐太宗文武大圣大广孝皇帝贞观四年（庚寅公元630年）。
春，正月，李靖帅骁骑三千自马邑进屯恶阳岭，夜袭定襄，破之。
突厥颉利可汗不意靖猝至，大惊曰：唐不倾国而来，靖何敢孤军至此。
靖复遣谍离其心腹，颉利所亲康苏密以隋萧后及炀帝之孙政道来降。
李世勣出云中，与突厥战于白道，大破之。
二月，己亥，上幸骊山温汤。
甲辰，李靖破突厥颉利可汗于阴山。
先是，颉利既败，窜于铁山，馀众尚数万；遣执失思力入见，谢罪，请举国内附，身自入朝。
上遣鸿胪卿唐俭等慰抚之，又诏李靖将兵迎颉利。
颉利外为卑辞，内实犹豫，欲俟草青马肥，亡入漠北。
靖引兵与李世勣会白道，相与谋曰：颉利虽败，其众犹盛，若走度碛北，保依九姓，道阻且远，追之难及。
今诏使至彼，虏必自宽，若选精骑一万，赍二十日粮往袭之，不战可擒矣。
以其谋告张公谨，公谨曰：诏书已许其降，使者在彼，奈何击之。
靖曰：此韩信所以破齐也。
唐俭辈何足惜。
遂勒兵夜发，世勣继之，军至阴山，遇突厥千馀帐，俘以随军。
颉利见使者大喜，意自安。
靖使武邑苏定方帅二百骑为前锋，乘雾而行，去牙帐七里，虏乃觉之。
颉利乘千里马先走，靖军至，虏众遂溃。
唐俭脱身得归。
靖斩首万馀级，俘男女十馀万，获杂畜数十万，杀隋义成公主，擒其子叠罗施。
颉利帅万馀人欲度碛，李世勣军于碛口，颉利至，不得度，其大酋长皆帅众降，世勣虏五万馀口而还。
斥地自阴山北至大漠，露布以闻。
丙午，上还宫。
甲寅，以克突厥赦天下。
以御史大夫温彦博为中书令，守侍中王珪为侍中；守户部尚书戴胄为户部尚书，参预朝政；太常少卿萧瑀为御史大夫，与宰臣参议朝政。
三月，戊辰，以突厥夹毕特勒阿史那思摩为右武修大将军。
四夷君长诣阙请上为天可汗，上曰：我为大唐天子，又下行可汗事乎。
群臣及四夷皆称万岁。
是后以玺书赐西北君长，皆称天可汗。
庚午，突厥思结俟斤帅众四万来降。
丙子，以突利可汗为右卫大将军、北平郡王。
初，始毕可汗以启民母弟苏尼失为沙钵罗设，督部落五万家，牙直灵州西北。
及颉利政乱，苏尼失所部独不携贰。
突利之来奔也，颉利立之为小可汗。
及颉利败走，往依之，将奔吐谷浑。
大同道行军总管任城王道宗引兵逼之，使苏尼失执送颉利。
颉利以数骑夜走，匿于荒谷。
苏尼失惧，驰追获之。
庚辰，行军副总管张宝相帅众奄至沙钵罗营，俘颉利送京师，苏尼失举众来降，漠南之地遂空。
蔡成公杜如晦疾笃，上遣太子问疾，又自临视之。
甲申，薨。
上每得佳物，辄思如晦，遣使赐其家。
久之，语及如晦，必流涕，谓房玄龄曰：公与如晦同佐朕，今独见公，不见如晦矣。
上皇闻擒颉利，叹曰：汉高祖困白登，不能报；今我子能灭突厥，吾托付得人，复何忧哉。
上皇召上与贵臣十馀人及诸王、妃、主置酒凌烟阁，酒酣，上皇自弹琵琶，上起舞，公卿迭起为寿，逮夜而罢。
突厥既亡，其部落或北附薛延陀，或西奔西域，其降唐者尚十万口，诏群臣议区处之宜。
朝士多言：北狄自古为中国患，今幸而破亡，宜悉徙之河南兗、豫之间，分其种落，散居州县，教之耕织，可以化胡虏为农民，永空塞北之地。
中书侍郎颜师古以为：突厥、铁勒皆上古所不能臣，陛下既得而臣之，请皆置之河北。
分立酋长，领其部落，则永无患矣。
礼部侍郎李百药以为：突厥虽云一国，然其种类区分，各有酋帅。
今宜因其离散，各即本部署为君长，不相臣属；纵欲存立阿史那氏，唯可使臣其本族而已。
国分则弱而易制，势敌则难相吞灭，各自保全，必不能抗衡中国。
仍请于定襄置都护府，为其节度，此安边之长策也。
夏州都督窦静以为：戎狄之性，有如禽兽，不可以刑法威，不可以仁义教，况彼首丘之情，未易忘也。
置之中国，有损无益，恐一旦变生，犯我王略。
莫若因其破亡之馀，施以望外之恩，假之王侯之号，妻以宗室之女，分其土地，析其部落，使其权弱势分，易为羁制，可使常为籓臣，永保边塞。
温彦博以为：徙于兗、豫之间，则乖违物性，非所以存养之也。
请准汉建武故事，置降匈奴于塞下，全其部落，顺其土俗，以实空虚之地，使为中国扞蔽，策之善者也。
魏征以为：突厥世为寇盗，百姓之仇也；今幸而破亡，陛下以其降附，不忍尽杀，宜纵之使还故土，不可留之中国。
夫戎狄人面兽心，弱则请服，强则叛乱，固其常性。
今降者众近十万，数年之后，蕃息倍多，必为腹心之疾，不可悔也。
晋初诸胡与民杂居中国，郭钦、江统，皆劝武帝驱出塞外以绝乱阶，武帝不从。
后二十馀年，伊、洛之间，遂为氈裘之域，此前事之明鉴也。
彦博曰：王者之于万物。
天覆地载，靡有所遗。
今突厥穷来归我，奈何弃之而不受乎。
孔子曰：有教无类。
若救其死亡，授以生业，教之礼义，数年之后，悉为吾民。
选其酋长，使入宿卫，畏威怀德，何后患之有。
上卒用彦博策，处突厥降众，东自幽州，西至灵州；分突利故所统之地，置顺、祐、化、长四州都督府；又分颉利之地为六州，左置定襄都督府，右置云中都督府，以统其众。
五月，辛未，以突利为顺州都督，使帅其部落之官。
上戒之曰：尔祖启民挺身奔隋，隋立以为大可汗，奄有北荒，尔父始毕反为隋患。
天道不容，故使尔今日乱亡如此。
我所以不立尔为可汗者，惩启民前事故也。
今命尔为都督，尔宜善守国法，勿相侵掠，非徒欲中国久安，亦使尔宗族永全也。
壬申，以阿史那苏尼失为怀德郡王，阿史那思摩为怀化郡王。
丁丑，以右武卫大将军史大奈为丰州都督，其馀酋长至者，皆拜将军、中郎将，布列朝廷，五品已上百馀人，殆与朝士相半，因而入居长安者近万家。
辛巳，诏：自今讼者，有经尚书省判不服，听于东宫上启，委太子裁决。
若仍不服，然后闻奏。
丁亥，御史大夫萧瑀劾奏李靖破颉利牙帐，御军无法，突厥珍物，虏掠俱尽，请付法司推科。
林邑献火珠，有司以其表辞不顺，请讨之，上曰：好战者亡。
隋炀帝、颉利可汗，皆耳目所亲见也。
小国胜之不武，况未可必乎。
语言之间，何足介意。
六月，丁酉，以阿史那苏尼失为北宁州都督，以中郎将史善应为北抚州都督。
壬寅，以右骁卫将军康苏密为北安州都督。
乙卯，发卒修洛阳宫以备巡幸，给事中张玄素上书谏，以为：洛阳未有巡幸之期而预修宫室，非今日之急务。
秋，七月，甲子朔，日有食之。
乙丑，上问房玄龄、萧瑀曰：隋文帝何如主也。
对曰：文帝勤于为治，每临朝，或至日昃，五品已上，引坐论事，卫士传餐而食；虽性非仁厚，亦励精之主也。
上曰：公得其一，未知其二。
文帝不明而喜察，不明则照有不通，喜察则多疑于物。
事皆自决，不任群臣。
天下至广，一日万机，虽复劳神苦形，岂能一一中理。
群臣既知主意，唯取决受成，虽有愆违，莫敢谏争，此所以二世而亡也。
朕则不然。
择天下贤才，置之百官，使思天下之事，关由宰相，审熟便安，然后奏闻。
有功则赏，有罪则刑，谁敢不竭心力以修职业，何忧天下之不治乎。
因敕百司：自今诏敕行下有未便者，皆应执奏，毋得阿从，不尽己意。
癸酉，以前太子少保李纲为太子少师，以兼御史大夫萧瑀为太子少傅。
李纲有足疾，上赐以步舆，使之乘至阁下，数引入禁中，问以政事。
每至东宫，太子亲拜之。
太子每视事，上令纲与房玄龄侍坐。
西突厥种落散在伊吾，诏以凉州都督李大亮为西北道安抚大使，于碛口贮粮，来者赈给，使者招慰，相望于道。
大亮上言：欲怀远者必先安近，中国如本根，四夷如枝叶，疲中国以奉四夷，犹拔本根以益枝叶也。
臣远考秦、汉，近观隋室，外事戎狄，皆致疲弊。
今招致西突厥，但见劳费，未见其益。
况河西州县萧条，突厥微弱以来，始得耕获；今又供亿此役，民将不堪，不若且罢招慰为便。
伊吾之地，率皆沙碛，其人或自立君长，求称臣内属者，羁縻受之，使居塞外，为中国籓蔽，此乃施虚惠而收实利也。
上从之。
八月，丙午，诏以常服未有差等，自今三品以上服紫，四品、五品服绯，六品、七品服绿，八品服青；妇人从其夫色。
甲寅，诏以兵部尚书李靖为右仆射。
靖性沈厚，每与时宰参议，恂恂似不能言。
突厥既亡，营州都督薛万淑遣契丹酋长贪没折说谕东北诸夷，奚、霫、室韦等十馀部皆内附。
万淑，万均之兄也。
戊午，突厥欲谷设来降。
欲谷设，突利之弟也。
颉利败，欲谷设奔高昌，闻突利为唐所礼，遂来降。
九月，戊辰，伊吾城主入朝。
思结部落饥贫，朔州刺史新丰张俭招集之，其不来者，仍居碛北，亲属私相往还，俭亦不禁。
及俭徙胜州都督，州司奏思结将叛，诏俭往察之。
俭单骑入其部落说谕，徙之代州，即以俭检校代州都督，思结卒无叛者。
俭因劝之营田，岁大稔。
俭恐虏蓄积多，有异志，奏请和籴以充边储。
部落喜，营田转力，而边备实焉。
丙子，开南蛮地置费州、夷州。
己卯，上幸陇州。
甲子，车驾还京师。
上读《明堂针炙书》，云：人五藏之系，咸附于背。
”戊寅，诏自今毋得笞囚背。
十二月，甲辰，上猎于鹿苑；乙巳，还宫。
甲寅，高昌王麹文泰入朝。
西域诸国咸欲因文泰遣使入贡，上遣文泰之臣厌怛纥干往迎之。
魏征谏曰：昔光武不听西域送侍子，置都护，以为不以蛮夷劳中国。
事見四十三卷漢光武建武二十三年今天下初定，前者文泰之来，所过劳费已甚，今借使十国入贡，其徒旅不减千人。
边民荒耗，将不胜其弊。
若听其商贾往来，与边民交市，则可矣，倘以宾客遇之，非中国之利也。
时厌怛纥干已行，上遽令止之。
诸宰相侍宴，上谓王珪曰：卿识鉴精通，复善谈论，玄龄以下，卿宜悉加品藻，且自谓与数子何如。
对曰：孜孜奉国，知无不为，臣不如玄龄。
才兼文武，出将入相，臣不如李靖。
敷奏详明，出纳惟允，臣不如温彦博。
处繁治剧，众务毕举，臣不如戴胄。
耻君不及尧舜，以谏争为己任，臣不如魏征。
至于激浊扬清，嫉恶好善，臣于数子，亦有微长。
上深以为然，众亦服其确论。
上之初即位也，尝与群臣语及教化，上曰：今承大乱之后，恐斯民未易化也。
魏征对曰：不然。
久安之民骄佚，骄佚则难教；经乱之民愁苦，愁苦则易化。
譬犹饥者易为食，渴者易为饮也。
上深然之。
封德彝非之曰：三代以还，人渐浇讹，故秦任法律，汉杂霸道，盖欲化而不能，岂能之而不欲邪。
魏征书生，未识时务，若信其虚论，必败国家。
征曰：五帝、三王不易民而化，昔黄帝征蚩尤，颛顼诛九黎，汤放桀，武王伐纣，皆能身致太平，岂非承大乱之后邪。
若谓古人淳朴，渐至浇讹，则至于今日，当悉化为鬼魅矣，人主安得而治之。
上卒从征言。
元年，关中饥，米斗直绢一匹；二年，天下蝗；三年，大水。
上勤而抚之，民虽东西就食，未尝嗟怨。
是岁，天下大稔，流散者咸归乡里，米斗不过三、四钱，终岁断死刑才二十九人。
东至于海，南及五岭，皆外户不闭，行旅不赍粮，取给于道路焉。
上谓长孙无忌曰：贞观之初，上书者皆云：人主当独运威权，不可委之臣下。
又云：宜震耀威武，征讨四夷。
唯魏征劝朕偃武修文，中国既安，四夷自服。
朕用其言。
今颉利成擒，其酋长并带刀宿卫，部落皆袭衣冠，征之力也，但恨不使封德彝见之耳。
征再拜谢曰：突厥破灭，海内康宁，皆陛下威德，臣何力焉。
上曰：朕能任公，公能称所任，则其功岂独在朕乎。
房玄龄奏：阅府库甲兵，远胜隋世。
上曰：甲兵武备，诚不可阙；然炀帝甲兵岂不足邪。
卒亡天下。
若公等尽力，使百姓乂安，此乃朕之甲兵也。
上谓秘书监萧璟曰：卿在隋世数见皇后乎。
唐太宗文武大圣大广孝皇帝贞观五年（辛卯公元631年）。
春，正月，诏僧、尼、道士致拜父母。
癸酉，上大猎于昆明池，四夷君长咸从。
甲戌，宴高昌王文泰及群臣。
丙子，还宫，亲献禽于大安宫。
癸未，朝集使赵郡王孝恭等上表，以四夷咸服，请封禅；上手诏不许。
有司上言皇太子当冠，用二月吉，请追兵备仪仗。
上曰：东作方兴，宜改用十月。
少傅萧瑀奏：据阴阳书不若二月。
上曰：吉凶在人。
若动依阴阳，不顾礼义，吉可得乎。
循正而行，自与吉会。
农时最急，不可失也。
二月，甲辰，诏：诸州有京观处，无问新旧，宜悉刬削，加土为坟，掩蔽枯朽，勿令暴露。
己酉，封皇弟元裕为郐王，元名为谯王，灵夔为魏王，元祥为许王，元晓为密王。
庚戌，封皇子愔为梁王，恽为郯王，贞为汉王，治为晋王，慎为申王，嚣为江王，简为代王。
夏，四月，壬辰，代王简薨。
壬寅，灵州斛薛叛，任城王道宗等追击，破之。
隋末，中国人多没于突厥，及突厥降，上遣使以金帛赎之。
五月，乙丑，有司奏，凡得男女八万口。
六月，甲寅，太子少师新昌贞公李纲薨。
初，周齐王宪女，孀居无子，纲赡恤甚厚。
纲薨，其女以父礼丧之。
秋，八月，甲辰，遣使诣高丽，收隋氏战亡骸骨，葬而祭之。
河内人李好德得心疾，妄为妖言，诏按其事。
大理丞张蕴古奏：好德被疾有征，法不当坐。
治书侍御史权万纪劾奏：蕴古贯在相州，好德之兄厚德为其刺史，情在阿纵，按事不实。
上怒，命斩之于市，既而悔之，因诏：自今有死罪，虽令即决，仍三覆奏乃行刑。
权万纪与侍御史李仁发，俱以告讦有宠于上，由是诸大臣数被谴怒。
魏征谏曰：万纪等小人，不识大体，以讦为直，以谗为忠。
九月，上修仁寿宫，更命曰九成宫。
又将修洛阳宫，民部尚书戴胄表谏，以乱离甫尔，百姓凋弊，帑藏空虚，若营造不已，公私劳费，殆不能堪。
上嘉之曰：戴胄于我非亲，但以忠直体国，知无不言，故以官爵酬之耳。
久之，竟命将作大匠窦璡修洛阳宫，璡凿池筑山，雕饰华靡。
上遽命毁之，免璡官。
冬，十月，丙午，上逐兔于后苑，左领军将军执失思力谏曰：天命陛下为华、夷父母，奈何自轻。
上又将逐鹿，思力脱巾解带，跪而固谏，上为之止。
初，上令群臣议封建，魏征议以为：若封建诸侯，则卿大夫咸资俸禄，必致厚敛。
又，京畿赋税不多，所资畿外，若尽以封国邑，经费顿阙。
又，燕、秦、赵、代俱带外夷，若有警急，追兵内地，难以奔赴。
礼部侍郎李百药以为：运祚修短，定命自天，尧、舜大圣，守之而不能固；汉、魏微贱，拒之而不能却。
今使勋戚子孙皆有民有社，易世之后，将骄淫自恣，攻战相残，害民尤深，不若守令之迭居也。
中书侍郎颜师古以为：不若分王诸子，勿令过大，间以州县，杂错而居，互相维持，使各守其境，协力同心，足扶京室；为置官寮，皆省司选用，法令之外，不得擅作威刑，朝贡礼仪，具为条式。
一定此制，万代无虞。
十一月，丙辰，诏：皇家宗室及勋贤之臣，宜令作镇籓部，贻厥子孙，非有大故，无或黜免，所司明为条列，定等级以闻。
倭国遣使入贡，上遣新州刺史高表仁持节往抚之；表仁与其王争礼，不宣命而还。
丙子，上礼圜丘。
十二月，太仆寺丞李世南开党项之地十六州、四十七县。
己亥，朝集使利州都督武士彟等复上表请封禅，不许。
上谓执政曰：朕常恐因喜怒妄行赏罚，故欲公等极谏。
公等亦宜受人谏，不可以己之所欲，恶人违之。
苟自不能受谏，安能谏人。
康国求内附。
上曰：前代帝王，好招来绝域，以求服远之名，无益于用而糜弊百姓。
今康国内附，傥有急难，于义不得不救。
师行万里，岂不疲劳。
劳百姓以取虚名，朕不为也。
遂不受。
谓侍臣曰：治国如治病，病虽愈，尤宜将护，倘遽自放纵，病复作，则不可救矣。
今中国幸安，四夷俱服，诚自古所希，然朕日慎一日，唯惧不终，故欲数闻卿辈谏争也。
魏征曰：内外治安，臣不以为喜，唯喜陛下居安思危耳。
是岁，高州总管冯盎入朝。
未几，罗窦诸洞獠反，敕盎帅部落二万，为诸军前锋。
獠数万人，屯据险要，诸军不得进。
盎持弩谓左右曰：尽吾此矢，足知胜负矣。
连发七矢，中七人。
獠皆走，因纵兵乘之，斩首千馀级。
上美其功，前后赏赐，不可胜数。
盎所居地方二千里，奴婢万馀人，珍货充积；然为治勤明，所部爱之。
新罗王真平卒，无嗣，国人立其女善德为王。
唐太宗文武大圣大广孝皇帝贞观六年（壬辰公元632年）。
春，正月，乙卯朔，日有食之。
癸酉，静州獠反，将军李子和讨平之。
文武官复请封禅，上曰：卿辈皆以封禅为帝王盛事，朕意不然。
若天下乂安，家给人足，虽不封禅，庸何伤乎。
昔秦始皇封禅，而汉文帝不封禅，后世岂以文帝之贤不及始皇邪。
且事天扫地而祭，何必登泰山之巅，封数尺之土，然后可以展其诚敬乎。
群臣犹请之不已，上亦欲从之，魏征独以为不可。
上曰：公不欲朕封禅者，以功未高邪。
曰：高矣。
德未厚邪。
曰：厚矣。
中国未安邪。
曰：安矣。
四夷未服邪。
曰：服矣。
年谷未丰邪。
曰：丰矣。
符瑞未至邪。
曰：至矣。
然则何为不可封禅。
对曰：陛下虽有此六者，然承隋末大乱之后，户口未复，仓廪尚虚，而车驾东巡，千乘万骑，其供顿劳费，未易任也。
且陛下封禅，则万国咸集，远夷君长，皆当扈从；今自伊、洛以东至于海、岱，烟火尚希，灌莽极目，此乃引戎狄入腹中，示之以虚弱也。
况赏赉不赀，未厌远人之望；给复连年，不偿百姓之劳；崇虚名而受实害，陛下将焉用之。
会河南、北数州大水，事遂寝。
监察御史马周上疏，以为：东宫在宫城之中，而大安宫乃在宫城之西，制度比于宸居，尚为卑小，于四方观听，有所不足。
宜增修高大，以称中外之望。
又，太上皇春秋已高，陛下宜朝夕视膳。
今九成宫去京师三百馀里，太上皇或时思念陛下，陛下何以赴之。
又，车驾此行，欲以避暑；太上皇尚留暑中，而陛下独居京处，温清之礼，窃所未安。
今行计已成，不可复止，愿速示返期，以解众惑。
又，王长通、白明达皆乐工，韦槃提、斛斯正止能调马，纵使技能出众，正可赉之金帛，岂得超授官爵，鸣玉曳履，与士君子比肩而立，同坐而食。
臣窃耻之。
上深纳之。
上以新令无三师官，二月，丙戌，诏特置之。
三月，戊辰，上幸九成宫。
庚午，吐谷浑寇兰州，州兵击走之。
长乐公主将出降，上以公主皇后所生，特爱之，敕有司资送倍于永嘉长公主。
皆令半楚、淮阳。
夏，四月，辛卯，襄州都督邹襄公张公谨卒。
明日，上出次发哀。
有司奏，辰日忌哭。
上曰：君之于臣，犹父子也，情发于衷，安避辰日。
遂哭之。
六月，己亥，金州刺史酆悼王元亨薨。
辛亥，江王嚣薨。
秋，七月，丙辰，焉耆王突骑支遣使入贡。
辛未，宴三品已上于丹霄殿。
上从容言曰：中外又安，皆公卿之力。
然隋炀帝威加夷、夏，颉利跨有北荒，统叶护雄据西域，今皆覆亡，此乃朕与公等所亲见，勿矜强盛以自满也。
西突厥肆叶护可汗发兵击薛延陀，为薛延陀所败。
肆叶护性猜狠、信谗；有乙利可汗，功最多，肆叶护以非其族类，诛灭之，由是诸部皆不自保。
肆叶护又忌莫贺设之子泥孰，阴欲图之，泥孰奔焉耆。
设卑达官与弩失毕二部攻之，肆叶护轻骑奔康居，寻卒。
国人迎泥孰于焉耆而立之，是为咄陆可汗，遣使内附。
丁酉，遣鸿胪少卿刘善因立咄陆为奚利邲咄陆可汗。
魏征对曰：臣以事为不可，故谏；若陛下不从而臣应之，则事遂施行，故不敢应。
戊辰，秘书少监虞世南上《圣德论》，上赐手诏，称：卿论太高。
冬，十月，乙卯，车驾还京师。
帝侍上皇宴于大安宫，帝与皇后更献饮膳及服御之物，夜久乃罢。
帝亲为上皇捧舆至殿门，上皇不许，命太子代之。
突厥颉利可汗郁郁不得意，数与家人相对悲泣，容貌羸惫。
上见而怜之，以虢州地多麋鹿，可以游猎，乃以颉利为虢州刺史；颉利辞，不愿往。
十一月，辛巳，契苾酋长何力帅部落六千馀家诣沙州降，诏处之于甘、凉之间，以何力为左领军将军。
庚寅，以左光禄大夫陈叔达为礼部尚书。
帝谓叔达曰：卿武德中有谠言，故以此官相报。
对曰：臣见隋室父子相残，以取乱亡，当日之言，非为陛下，乃社稷之计耳。
中书令温彦博曰：伏愿陛下常如贞观初，则善矣。
魏征曰：贞观之初，陛下志在节俭，求谏不倦。
辛未，帝亲录系囚，见应死者，闵之，纵使归家，期以来秋来就死。
仍敕天下死囚，皆纵遣，使至期来诣京师。
是岁，党项等羌前后内属者三十万口。
公卿以下请封禅者首尾相属，上谕以旧有气疾，恐登高增剧，公等勿复言。
上谓侍臣曰：朕比来决事或不能皆如律令，公辈以为事小，不复执奏。
夫事无不由小以致大，此乃危亡之端也。
昔关龙逄忠谏而死，朕每痛之。
炀帝骄暴而亡，公辈所亲见也。
公辈常宜为朕思炀帝之亡，朕常为公辈念关龙逄之死，何患君臣不相保乎。
上谓魏征曰：为官择人，不可造次。
用一君子，则君子皆至；用一小人，则小人竞进矣。
对曰：然。
天下未定，则专取其才，不考其行；丧乱既平，则非才行兼备不可用也。
唐太宗文武大圣大广孝皇帝贞观七年（癸巳公元633年）。
春，正月，更名《破陈乐》曰《七德舞》。
癸巳，宴三品已上及州牧、蛮夷酋长于玄武门，奏《七德》、《九功》之舞。
太常卿萧瑀上言：《七德舞》形容圣功，有所未尽，请写刘武周、薛仁果、窦建德、王世充等擒获之状。
上曰：彼皆一时英雄，今朝廷之臣往往尝北面事之，若睹其故主屈辱之状，能不伤其心乎。
瑀谢曰：此非臣愚虑所及。
魏征欲上偃武修文，每侍宴，见《七德舞》辄俯首不视，见《九功舞》则谛观之。
三月，戊子，侍中王珪坐漏泄禁中语，左迁同州刺史。
庚寅，以秘书监魏征为侍中。
直太史雍人李淳风奏灵台候仪制度疏略，但有赤道，请更造浑天黄道仪，许之。
癸巳，成而奏之。
夏，五月，癸未，上幸九成宫。
雅州道行军总管张士贵击反獠，破之。
秋，八月，乙丑，左屯卫大将军谯敬公周范卒。
辛未，以张士贵为龚州道行军总管，使击反獠。
九月，山东、河南四十馀州水，遣使赈之。
去岁所纵天下死囚凡三百九十人，无人督帅，皆如期自诣朝堂，无一人亡匿者；上皆赦之。
冬，十月，庚申，上还京师。
十一月，壬辰，以开府仪同三司长孙无忌为司空，无忌固辞曰：臣忝预外戚，恐天下谓陛下为私。
上不许，曰：吾为官择人，惟才是与。
苟或不才，虽亲不用，襄邑王神符是也；如其有才，虽仇不充，魏征等是也。
今日之举，非私亲也。
十二月，甲寅，上幸芙蓉园；丙辰，校猎少陵原。
戊午，还宫，从上皇置酒故汉未央宫。
上皇命突厥颉利可汗起舞，又命南蛮酋长冯智戴咏诗，既而笑曰：胡、越一家，自古未有也。
帝奉觞上寿曰：今四夷入臣，皆陛下教诲，非臣智力所及。
昔汉高祖亦从太上皇置酒此宫，妄自矜大，臣所不取也。
上皇大悦。
殿上皆呼万岁。
帝谓左庶子于志宁、右庶子杜正伦曰：朕年十八，犹在民间，民之疾苦情伪，无不知之。
况太子生长深宫，百姓艰难，耳目所未涉，能无骄逸乎。
工部尚书段纶奏征巧工杨思齐，上令试之。
纶使先造傀儡。
上曰：得巧工庶供国事，卿令先造戏具，岂百工相戒无作淫巧之意邪。
”乃削纶阶。
嘉、陵州獠反，命邗江府统军牛进达击破之。
上问魏征曰：群臣上书可采，及召对多失次，何也。
对曰：臣观百司奏事，常数日思之，及至上前，三分不能道一。
况谏者拂意触忌，非陛下借之辞色，岂敢尽其情哉。
上由是接群臣辞色愈温，尝曰：炀帝多猜忌，临朝对群臣多不语。
朕则不然，与群臣相亲如一体耳。
唐太宗文武大圣大广孝皇帝贞观八年（甲午公元634年）。
辛丑，行军总管张士贵讨东、西王洞反獠，平之。
三月，庚辰，上幸九成宫。
夏，五月，辛未朔，日有食之。
初，吐谷浑可汗伏允遣使入贡，未返，大掠鄯州而去。
秋，七月，山东、河南、淮、海之间大水。
上屡请上皇避暑九成宫，上皇以隋文帝终于彼，恶之。
冬，十月，营大明宫，以为上皇清暑之所。
未成而上皇寝疾，不果居。
辛丑，段志玄击吐谷浑，破之，追奔八百馀里，去青海三十馀里，吐谷浑驱牧马而遁。
甲子，上还京师。
右仆射李靖以疾逊位，许之。
十一月，辛未，以靖为特进，封爵如故，禄赐、吏卒并依旧给，俟疾小瘳，每三两日至门下、中书平章政事。
甲申，吐蕃赞普弃宗弄赞遣使入贡，仍请婚。
吐蕃在吐谷浑西南，近世浸强，蚕食它国，土宇广大，胜兵数十万，然未尝通中国。
其王称赞普，俗不言姓，王族皆曰论，宦族皆曰尚。
弃宗弄赞有勇略，四邻畏之。
上遣使者冯德遐往慰抚之。
丁亥，吐谷浑寇凉州。
己丑，下诏大举讨吐谷浑。
上欲得李靖为将，为其老，重劳之。
靖闻之，请行；上大悦。
十二月，辛丑，以靖为西海道行军大总管，节度诸军。
兵部尚书侯君集为积石道、刑部尚书任城王道宗为鄯善道、凉州都督李大亮为且末道、岷州都督李道彦为赤水道、利州刺史高甑生为盐泽道行军总管，并突厥、契苾之众击吐谷浑。
帝聘隋通事舍人郑仁基女为充华，诏已行，册使将发，魏征闻其尝许嫁士人陆爽，遽上表谏。
中牟丞皇甫德参上言：修洛阳宫，劳人；收地租，厚敛；俗好高髻，盖宫中所化。
上怒，谓房玄龄等曰：德参欲国家不役一人，不收斗租，宫人皆无发，乃可其意邪。
欲治其谤讪之罪。
魏征谏曰：贾谊当汉文帝时上书，云可为痛哭者一，可为流涕者二。
’自古上书不激切，不能动人主之心，所谓狂夫之言，圣人择焉，唯陛下裁察。
上曰：朕罪斯人，则谁复敢言。
乃赐绢二十匹。
他日，征奏言：陛下近日不好直言，虽勉强含容，非曩时之豁如。
上乃更加优赐，拜监察御史。
中书舍人高季辅上言：外官卑品，犹未得禄，饥寒切身，难保清白，今仓廪浸实，宜量加优给，然后可责以不贪，严设科禁。
又，密王元晓等皆陛下之弟，比见帝子拜诸叔，叔皆答拜，紊乱昭穆，宜训之以礼。
书奏，上善之。
西突厥咄陆可汗卒，其弟同娥设立，是为沙钵罗咥利失可汗。
唐太宗文武大圣大广孝皇帝贞观九年（乙未公元635年）。
春，正月，党项先内属者皆叛归吐谷浑。
三月，庚辰，洮州羌叛入吐谷浑，杀刺史孔长秀。
壬辰，赦天下。
乙酉，盐泽道行军总管高甑生击叛羌，破之。
庚寅，诏民赀分三等未尽其详，宜分九等。
上谓魏征曰：齐后主、周天元皆重敛百姓，厚自奉养，力竭而亡。
夏，闰四月，癸酉，任城王道宗败吐谷浑于库山。
吐谷浑可汗伏允悉烧野草，轻兵走入碛。
侯君集曰：不然。
曏者段志玄军还，才及鄯州，虏已至其城下。
太上皇自去秋得风疾，庚子，崩于垂拱殿。
甲辰，群臣请上准遗诰视军国大事，上不许。
乙巳，诏太子承乾于东宫平决庶政。
自选骁骑千馀，直趣突伦川，万均乃引兵从之。
碛中乏水，将士刺马血饮之。
六月，己丑，群臣复请听政，上许之，其细务仍委太子，太子颇能听断。
是后上每出行幸，常令居守监国。
秋，七月，庚子，盐泽道行军副总管刘德敏击叛羌，破之。
丁巳，诏：山陵依汉长陵故事，务存隆厚。
期限既促，功不能及。
秘书监虞世南上疏，以为：圣人薄葬其亲，非不孝也，深思远虑，以厚葬适足为亲之累，故不为耳。
昔张释之有言：使其中有可欲，虽锢南山犹有隙。
刘向言：死者无终极而国家有废兴，释之之言，为无穷计也。
其言深切，诚合至理。
伏惟陛下圣德度越唐、虞，而厚葬其亲乃以秦、汉为法，臣窃为陛下不取。
虽复不藏金玉，后世但见丘垄如此其大，安知其中无金玉邪。
且今释服已依霸陵，而丘垄之制独依长陵，恐非所宜。
伏愿依《白虎通》为三仞之坟，器物制度，率皆节损，仍刻石立之陵旁，别书一通，藏之宗庙，用为子孙永久之法。
疏奏，不报。
世南复上疏，以为：汉天子即位即营山陵，远者五十馀年；今以数月之间为数十年之功，恐于人力有所不逮。
上乃以世南疏授有司，令详处其宜。
房玄龄等议，以为：汉长陵高九丈，原陵高六丈，今九丈则太崇，三仞则太卑，请依原陵之制。
从之。
辛亥，诏：国初草创，宗庙之制未备，今将迁祔，宜令礼官详议。
谏议大夫朱子奢请立三昭三穆而虚太祖之位。
于是增修太庙，祔弘农府君及高祖并旧神主四为六室。
房玄龄等议以凉武昭王为始祖。
左庶子于志宁议以为武昭王非王业所因，不可为始祖；上从之。
党项寇叠州。
李靖之击吐谷浑也，厚赂党项，使为乡导。
赤水道行军总管李道彦行至阔水，见赤辞无备，袭之，获牛羊数千头。
上遣使劳诸将于大斗拔谷，薛万均排毁契苾何力，自称己功。
岷州都督、盐泽道行军总管高甑生后军期，李靖按之。
甑生恨靖，诬告靖谋反，按验无状。
八月，庚辰，甑生坐减死徙边。
或言：甑生，秦府功臣，宽其罪。
上曰：甑生违李靖节度，又诬其反，此而可宽，法将安施。
且国家自起晋阳，功臣多矣，若甑生获免，则人人犯法，安可复禁乎。
我于旧勋，未尝忘也，为此不敢赦耳。
李靖自是阖门杜绝宾客，虽亲戚不得妄见也。
上欲自诣园陵，群臣以上哀毁羸瘠，固谏而止。
庚寅，葬太武皇帝于献陵，庙号高祖；以穆皇后祔葬，加号太穆皇后。
戊午，以光禄大夫萧瑀为特进，复令参预政事。
上曰：武德六年以后，高祖有废立之心而未定，我不为兄弟所容，实有功高不赏之惧。
斯人也，不可以利诱，不可以死胁，真社稷臣也。
因赐瑀诗曰：疾风知劲草，板荡识诚臣。
又谓瑀曰：卿之忠直，古人不过；然善恶太明，亦有时而失。
瑀再拜谢。
魏征曰：瑀违众孤立，唯陛下知其忠劲，向不遇圣明，求免难矣。
特进李靖上书，请依遗诰，御常服，临正殿；弗许。
吐谷浑甘豆可汗久质中国，国人不附，竟为其下所杀。
子燕王诺曷钵立。
诺曷钵幼，大臣争权，国中大乱。
十二月，诏兵部尚书侯君集等将兵援之；先遣使者谕解，有不奉诏者，随宜讨之。
唐太宗文武大圣大广孝皇帝贞观十年（丙申公元636年）。
春，正月，甲午，上始亲听政。
辛丑，以突厥拓设阿史那社尔为左骁卫大将军。
社尔，处罗可汗之子也，年十一，以智略闻。
颉利可汗既亡，西突厥亦乱，咄陆可汗兄弟争国。
社尔诈往降之，引兵袭破西突厥，取其地几半，有众十馀万，自称答布可汗。
社尔乃谓诸部曰：首为乱破我国者，薛延陀也，我当为先可汗报仇击灭之。
今遽舍之远去，西突厥必来取其故地。
社尔不从，击薛延陀于碛北，连兵百馀日。
癸丑，徙赵王元景为荆王，鲁王元昌为汉王，郑王元礼为徐王，徐王元嘉为韩王，荆王元则为彭王，滕王元懿为郑王，吴王元轨为霍王，豳王元凤为虢王，陈王元庆为道王，魏王灵夔为燕王，蜀王恪为吴王，越王泰为魏王，燕王祐为齐王，梁王愔为蜀王，郯王恽为蒋王，汉王贞为越王，申王慎为纪王。
二月，乙丑，以元景为荆州都督，元昌为梁州都督，元礼为徐州都督，元嘉为潞州都督，元则为遂州都督，灵夔为幽州都督，恪为潭州都督，泰为相州都督，祐为齐州都督，愔为益州都督，恽为安州都督，贞为扬州都督。
泰不之官，以金紫光禄大夫张亮为长史行都督事。
上以泰好文学，礼接士大夫，特命于其府别置文学馆，听自引召学士。
三月，丁酉，吐谷浑王诺曷钵遣使请颁历，行年号，遣子弟入侍；并从之。
丁未，以诺曷钵为河源郡王、乌地也拔勤豆可汗。
癸丑，诸王之籓，上与之别曰：兄弟之情，岂不欲常共处邪。
但以天下之重，不得不尔。
诸子尚可复有，兄弟不可复得。
因流涕呜咽不能止。
夏，六月，壬申，以温彦博为右仆射，太常卿杨师道为侍中。
豫章公主早丧其母，后收养之，慈爱逾于所生。
妃嫔以下有疾，后亲抚视，辍己之药膳以资之，宫中无不爱戴。
后尝采自古妇人得失事，为《女则》三十卷，又尝著论驳汉明德马后以不能抑退外亲，使当朝贵盛，徒戒其车如流水马如龙，是开其祸败之源而防其末流也。
秋，八月，丙子，上谓群臣曰：朕开直言之路，以利国也，而比来上封事者多讦人细事，自今复有为是者，朕当以谗人罪之。
冬，十一月，庚午，葬文德皇后于昭陵。
将军段志玄、宇文士及分统士众出肃章门。
帝夜使宫官至二人所，士及开营内之；志玄闭门不纳，曰：军门不可夜开。
使者曰：此有手敕。
志玄曰：夜中不辨真伪。
竟留使者至明。
帝闻而叹曰：真将军也。
帝复为文刻之石，称皇后节俭，遗言薄葬，以为盗贼之心，止求珍货，既无珍货，复何所求。
朕之本志，亦复如此。
王者以天下为家，何必物在陵中，乃为己有。
今因九嵕山为陵，凿石之工才百馀人，数十日而毕。
不藏金玉，人马、器皿，皆用土木，形具而已，庶几奸盗息心，存没无累。
当使百世子孙奉以为法。
上念后不已，于苑中作层观以望昭陵，尝引魏征同登，使视之。
征熟视之曰：臣昏眊，不能见。
上指示之，征曰：臣以为陛下望献陵若昭陵，则臣固见之矣。
上泣，为之毁观。
十二月，戊寅，硃俱波、甘棠遣使入贡。
硃俱波在葱岭之北，去瓜州三千八百里。
甘棠在大海南。
上曰：中国既安，四夷自服。
然朕不能无惧，昔秦始皇威振胡、越，二世而亡，唯诸公匡其不逮耳。
魏王泰有宠于上，或言三品以上多轻魏王。
房玄龄等皆惶惧流汗拜谢。
春秋》：王人虽微，序于诸侯之上。
治书侍御史权万纪上言：宣、饶二州银大发采之，岁可得数百万缗。
与其多得数百万缗，何如得一贤才。
卿未尝进一贤，退一不肖，而专言税银之利。
是岁，更命统军为折冲都尉，别将为果毅都尉。
凡十道，置府六百三十四，而关内二百六十一，皆隶诸卫及东宫六率。
凡上府兵千二百人，中府千人，下府八百人。
三百人为团，团有校尉；五十人为队，队有正；十人为火，火有长。
每人兵甲粮装各有数，皆自备，输之库，有征行则给之。
年二十为兵，六十而免。
其能骑射者为越骑，其馀为步兵。
每岁季冬，折冲都尉帅其属教战，当给马者官予其直市之。
凡当宿卫者番上，兵部以远近给番，远疏、近数，皆一月而更。
唐太宗文武大圣大广孝皇帝贞观十一年（丁酉公元637年）。
春，正月，徙郐王元裕为邓王，谯王元名为舒王。
辛卯，以吴王恪为安州都督，晋王治为并州都督，纪王慎为秦州都督。
将之官，上赐书戒敕曰：吾欲遗汝珍玩，恐益骄奢，不如得此一言耳。
上作飞山宫。
庚子，特进魏征上疏，以为：炀帝恃其富强，不虞后患，穷奢极欲，使百姓困穷，以至身死人手，社稷为墟。
陛下拨乱返正，宜思隋之所以失，我之所以得，撤其峻宇，安于卑宫；若因基而增广，袭旧而加饰，此则以乱易乱，殃咎必至，难得易失，可不念哉。
房玄龄等先受诏定律令，以为：旧法，兄弟异居，廕不相及，而谋反连坐皆死；祖孙有廕，而止应配流。
自张蕴古之死，法官以出罪为戒；时有失入者，又不加罪。
上尝问大理卿刘德威曰：近日刑网稍密，何也。
对曰：此在主上，不在群臣，人主好宽则宽，好急则急。
律文：失入减三等，失出减五等。
今失入无辜，失出更获大罪，是以吏各自免，竞就深文，非有教使之然，畏罪故耳。
陛下倘一断以律，则此风立变矣。
上悦，从之。
由是断狱平允。
甲子，上行幸洛阳宫。
上至显仁宫，官吏以缺储偫，有被谴者。
魏征谏曰：陛下以储偫谴官吏，臣恐承风相扇，异日民不聊生，殆非行幸之本意也。
昔炀帝讽郡县献食，视其丰俭以为赏罚，故海内叛之。
此陛下所亲见，奈何欲效之乎。
上惊曰：非公不闻此言。
因谓长孙无忌等曰：朕昔过此，买饭而食，僦舍而宿；今供顿如此，岂得犹嫌不足乎。
三月，丙戌朔，日有食之。
庚子，上宴洛阳宫西宛，泛积翠池，顾谓侍臣曰：炀帝作此宫苑，结怨于民，今悉为我有，正由宇文述、虞世基、裴蕴之徒内为谄谀、外蔽聪明故也，可不戒哉。
房玄龄、魏征上所定《新礼》一百三十八篇；丙午，诏行之。
以礼部尚书王珪为魏王泰师，上谓泰曰：汝事珪当如事我。
泰见珪，辄先拜，珪亦以师道自居。
子敬直尚南平公主。
群臣复请封禅，上使秘书监颜师古等议其礼，房玄龄裁定之。
夏，四月，己卯，魏征上疏，以为：人主善始者多，克终者寡，岂取之易而守之难乎。
唐太宗文武大圣大广孝皇帝贞观十一年（丁酉公元637年）。
五月，壬申，魏征上疏，以为：陛下欲善之志不及于昔时，闻过必改少亏于曩日，谴罚积多，威怒微厉。
乃知贵不期骄，富不期侈，非虚言也。
且以隋之府库、仓廪、户口、甲兵之盛，考之今日，安得拟伦。
然隋以富强动之而危，我以寡弱静之而安；安危之理，皎然在目。
昔隋之未乱也，自谓必无乱；其未亡也，自谓必无亡。
故赋役无穷，征伐不息，以至祸将及身而尚未之寤也。
夫鉴形莫如止水，鉴败莫如亡国。
伏愿取鉴于隋，去奢从约，亲忠远佞，以当今之无事，行畴昔之恭俭，则尽善尽美，固无得而称焉。
夫取之实难，守之甚易，陛下能得其所难，岂不能保其所易乎。
六月，右仆射虞恭公温彦博薨。
彦博久掌机务，知无不为。
上谓侍臣曰：彦博以忧国之故，精神耗竭，我见其不逮，已二年矣，恨不纵其安逸，竟夭天年。
丁巳，上幸明德宫。
己未，诏荆州都督荆王元景等二十一王所任刺史，咸令子孙世袭。
戊辰，又以功臣长孙无忌等十四人为刺史，亦令世袭，非有大故，无得黜免。
己巳，徙许王元祥为江王。
秋，七月，癸未，大雨，穀、洛溢入洛阳宫，坏官寺、民居，溺死者六千馀人。
魏征上疏，以为：《文子》曰：同言而信，信在言前；同令而行，诚在令外。
自王道休明，十有馀年，然而德化未洽者，由待下之情未尽诚信故也。
今立政致治，必委之君子；事有得失，或访之小人。
其待君子也敬而疏，遇小人也轻而狎；狎则言无不尽，疏则情不上通。
夫中智之人，岂无小慧。
然才非经国，虑不及远，虽竭力尽诚，犹未免有败；况内怀奸宄，其祸岂不深乎。
夫虽君子不能无小过，苟不害于正道，斯可略矣。
既谓之君子而复疑其不信，何异立直木而疑其影之曲乎。
陛下诚能慎选君子，以礼信用之，何忧不治。
不然，危亡之期，未可保也。
上赐手诏褒美曰：昔晋武帝平吴之后，志意骄怠，何曾位极台司，不能直谏，乃私语子孙，自矜明智，此不忠之大者也。
得公之谏，朕知过矣。
当置之几案以比弦、韦。
乙未，车驾还洛阳，诏：洛阳宫为水所毁者，少加修缮，才令可居。
自外众材，给城中坏庐舍者。
令百官各上封事，极言朕过。
壬寅，废明德宫及飞山宫之玄圃院，给遭水者。
八月，甲子，上谓侍臣曰：上封事者皆言朕游猎太频；今天下无事，武备不可忘，朕时与左右猎于后苑，无一事烦民，夫亦何伤。
魏征曰：先王惟恐不闻其过。
陛下既使之上封事，止得恣其陈述。
苟其言可取，固有益于国；若其无取，亦无所损。
上曰：公言是也。
皆劳而遣之。
侍御史马周上疏，以为：三代及汉，历年多者八百，少者不减四百，良以恩结人心，人不能忘故也。
陛下当隆禹、汤、文、武之业，为子孙立万代之基，岂得但持当年而已。
今之户口不及隋之什一，而给役者兄去弟还，道路相继。
昔汉之文、景，恭俭养民，武帝承其丰富之资，故能穷奢极欲而不至于乱。
曏使高祖之后即传武帝，汉室安得久存乎。
又，京师及四方所造乘舆器用及诸王、妃、主服饰，议者皆不以为俭。
臣观自古以来，百姓愁怨，聚为盗贼，其国未有不亡者，人主虽欲追改，不能复全。
故当修于可修之时，不可悔之于既失之后也。
今比年丰穰，匹绢得粟十馀斛，而百姓怨咨者，知陛下不复念之，多营不急之务故也。
自古以来，国之兴亡，不以畜积多少，在于百姓苦乐。
且以近事验之，隋贮洛口仓而李密因之，东都积布帛而世充资之，西京府库亦为国家之用，至今未尽。
陛下必欲为久长之谋，不必远求上古，但如贞观之初，则天下幸甚。
陛下宠遇诸王，颇有过厚者，万代之后，不可不深思也。
又，百姓所以治安，唯在刺史、县令，苟选用得人，则陛下可以端拱无为。
今朝廷唯重内官而轻州县之选，刺史多用武人，或京官不称职始补外任，边远之处，用人更轻。
冬，十月，癸丑，诏勋戚亡者皆陪葬山陵。
上猎于洛阳苑，有群豕突出林中，上引弓四发，殪四豕。
有豕突前，及马镫；民部尚书唐俭投马搏之，上拔剑斩豕，顾笑曰：天策长史不见上将击贼邪，何惧之甚。
对曰：汉高祖以马上得之，不以马上治之；陛下以神武定四方，岂复逞雄心于一兽。
上悦，为之罢猎，寻加光禄大夫。
安州都督吴王恪数出畋猎，颇损居人；侍御史柳范奏弹之。
丁丑，恪坐免官，削户三百。
上曰：长史权万纪事吾儿，不能匡正，罪当死。
柳范曰：房玄龄事陛下，犹不能止畋猎，岂得独罪万纪。
上大怒，拂衣而入。
久之，独引范谓曰：何面折我。
对曰：陛下仁明，臣不敢不尽愚直。
”上悦。
十一月，辛卯，上幸怀州；丙午，还洛阳宫。
故荆州都督武士彟女，年十四，上闻其美，召入后宫，为才人。
唐太宗文武大圣大广孝皇帝贞观十二年（戊戌公元638年）。
春，正月，乙未，礼部尚书王珪奏：三品已上遇亲王于路皆降乘，非礼。
上曰：卿辈苟自崇贵，轻我诸子。
特进魏征曰：诸王位次三公，今三品皆九卿、八座，为王降乘，诚非所宜当。
上曰：人生寿夭难期，万一太子不幸，安知诸王他日不为公辈之主。
何得轻之。
”对曰：自周以来，皆子孙相继，不立兄弟，所以绝庶孽之窥窬，塞祸乱之源本，此为国者所深戒也。
上乃从珪奏。
吏部尚书高士廉、黄门侍郎韦挺、礼部侍郎令狐德葇、中书侍郎岑文本撰《氏族志》成，上之。
士廉等以黄门侍郎崔民幹为第一。
上曰：汉高祖与萧、曹、樊、灌皆起闾阎布衣，卿辈至今推仰，以为英贤，岂在世禄乎。
高氏偏据山东，梁、陈僻在江南，虽有人物，盖何足言。
甲子，巫州獠反，夔州都督齐善行败之，俘男女三千馀口。
戊寅，诏曰：隋故鹰击郎将尧君素，虽桀犬吠尧，有乖倒戈之志，而疾风劲草，实表岁寒之心；可赠蒲州刺史，仍访其子孙以闻。
闰月，庚辰朔，日有食之。
丁未，车驾至京师。
三月，辛亥，著作佐郎邓世隆表请集上文章。
上曰：朕之辞令，有益于民者，史皆书之，足为不朽。
若其无益，集之何用。
梁武帝父子、陈后主、隋炀帝皆有文集行于世，何救于亡。
为人主患无德政，文章何为。
遂不许。
丙子，以皇孙生，宴五品以上于东宫。
皆赐之佩刀。
对曰：威德所加，比贞观之初则远矣；人悦服则不逮也。
上曰：远方畏威慕德，故来服；若其不逮，何以致之。
对曰：陛下贞观之初，恐人不谏，常导之使言，中间悦而从之。
今则不然，虽勉从之，犹有难色。
对曰：陛下昔欲杀元律师，孙伏伽以为法不当死，陛下赐以兰陵公主园，直百万。
夏，五月，壬申，弘文馆学士永兴文懿公虞世南卒，上哭之恸。
世南外和柔而内忠直，上尝称世南有五绝：一德行，二忠直，三博学，四文辞，五书翰。
秋，七月，癸酉，以吏部尚书高士廉为右仆射。
乙亥，吐蕃寇弘州。
使者还，言于赞普弃宗弄赞曰：臣初至唐，唐待我甚厚，许尚公主。
吐蕃进破党项、白兰诸羌，帅众二十馀万屯松州西境，遣使贡金帛，云来迎公主。
寻进攻松州，败都督韩威；羌酋阎州刺史别丛卧施、诺州刺史把利步利并以州叛归之。
连兵不息，其大臣谏不听而自缢者凡八辈。
壬寅，以吏部尚书侯君集为当弥道行军大总管，甲辰，以右领军大将军执失思力为白兰道、左武卫将军牛进达为阔水道、左领军将军刘简为洮河道行军总管，督步骑五万击之。
吐蕃攻城十馀日，进达为先锋，九月，辛亥，掩其不备，败吐蕃于松州城下，斩首千馀级。
甲寅，上问侍臣：帝王创业与守成孰难。
房玄龄曰：草昧之初，与群雄并起角力而后臣之，创业难矣。
魏征曰：自古帝王，莫不得之于艰难，失之于安逸，守成难矣。
上曰：玄龄与吾共取天下，出百死，得一生，故知创业之难。
征与吾共安天下，常恐骄奢生于富贵，祸乱生于所忽，故知守成之难。
然创业之难，既已往矣，守成之难，方当与诸公慎之。
玄龄等拜曰：陛下及此言，四海之福也。
初，突厥颉利既亡，北方空虚，薛延陀真珠可汗帅其部落建庭于都尉犍山北、独逻水南，胜兵二十万，立其二子拔酌、颉利苾主南、北部。
上以其强盛，恐后难制，癸亥，拜其二子皆为小可汗，各赐鼓纛，外示优崇，实分其势。
冬，十月，乙亥，巴州獠反。
己卯，畋于始平；乙未，还京师。
钧州獠反；遣桂州都督张宝德讨平之。
十一月，丁未，初置左、右屯营飞骑于玄武门，以诸将军领之。
又简飞骑才力骁健、善骑射者，号百骑，衣五色袍，乘骏马，以虎皮为鞯，凡游幸则从焉。
己巳，明州獠反；遣交州都督李道彦讨平之。
十二月，辛巳，左武候将军上官怀仁击反獠于壁州，大破之，虏男女万馀口。
是岁，以给事中马周为中书舍人。
周有机辩，中书侍郎岑文本常称：马君论事，援引事类，扬榷古今，举要删烦，会文切理，一字不可增，亦不可减，听之靡靡，令人忘倦。
霍王元轨好读书，恭谨自守，举措不妄。
为徐州刺史，与处士刘玄平为布衣交。
人问玄平王所长，玄平曰：无长。
问者怪之。
玄平曰：夫人有所短乃见所长，至于霍王，无所短，吾何以称其长哉。
初，西突厥咥利失可汗分其国为十部，每部有酋长一人，仍各赐一箭，谓之十箭。
又分左、右厢，左厢号五咄陆，置五大啜，居碎叶以东；右厢号五弩失毕，置五大俟斤，居碎叶以西；通谓之十姓。
咥利失失众心，为其臣统吐屯所袭。
咥利失兵败，与其弟步利设走保焉耆。
统吐屯等将立欲谷设为大可汁，会统吐屯为人所杀，欲谷设兵亦败，咥利失复得故地。
至是，西部竟立欲谷设为乙毗咄陆可汗。
乙毗咄陆既立，与咥利失大战，杀伤甚众。
因中分其地，自伊列水以西属乙毗咄陆，以东属咥利失。
处月、处密与高昌共攻拔焉耆五城，掠男女一千五百人，焚其庐舍而去。
唐太宗文武大圣大广孝皇帝贞观十三年（己亥公元639年）。
戊午，加左仆射房玄龄太子少师。
玄龄自以居端揆十五年，男遗爱尚上女高阳公主，女为韩王妃，深畏满盈，上表请解机务；上不许。
玄龄固请不已，诏断表，乃就职。
太子欲拜玄龄，设仪卫待之，玄龄不敢谒见而归，时人美其有让。
玄龄以度支系天下利害，尝有阙，求其人未得，乃自领之。
礼部尚书永宁懿公王珪薨。
珪性宽裕，自奉养甚薄。
于今，三品已上皆立家庙，珪通贵已久，独祭于寝。
为法司所劾，上不问，命有司为之立庙以愧之。
二月，庚辰，以光禄大夫尉迟敬德为鄜州都督。
上尝谓敬德曰：人或言卿反，何也。
对曰：臣反是实。
臣从陛下征伐四方，身经百战，今之存者，皆锋镝之馀也。
天下已定，乃更疑臣反乎。
因解衣投地，出其瘢痍。
上为之流涕，曰：卿复服，朕不疑卿，故语卿，何更恨邪。
上又尝谓敬德曰：朕欲以女妻卿，何如。
敬德叩头谢曰：臣妻虽鄙陋，相与共贫贱久矣。
臣虽不学，闻古人富不易妻，此非臣所愿也。
上乃止。
戊戌，尚书奏：近世掖庭之选，或微贱之族，礼训蔑闻；或刑戮之家，忧怨所积。
请自今后宫及东宫内职有阙，皆选良家有才行者充，以礼聘纳；其没官口及素微贱之人，皆不得补用。
上从之。
上既诏宗室群臣袭封刺史，左庶子于志宁以为古今事殊，恐非久安之道，上疏争之。
侍御史马周亦上疏，以为：尧、舜之父，犹有硃、均之子。
倘有孩童嗣职，万一骄愚，兆庶被其殃而国家受其败。
正欲绝之也，则子文之治犹在；正欲留之也，而栾黡之恶已彰。
与其毒害于见存之百姓，则宁使割恩于已亡之一臣，明矣。
然则向所谓爱之者，乃适所以伤之也。
臣谓宜赋以茅土，畴其户邑，必有材行，随器授官，使其人得奉大恩而子孙终其福禄。
会司空、赵州刺史长孙无忌等皆不愿之国，上表固让，称：承恩以来，形影相吊，若履春冰；宗戚忧虞，如置汤火。
高昌王麹文泰多遏绝西域朝贡，伊吾先臣西突厥，既而内属，文泰与西突厥共击之。
上下书切责，征其大臣阿史那矩，欲与议事，文泰不遣，遣其长史麹雍来谢罪。
颉利之亡也，中国人在突厥者或奔高昌，诏文泰归之，文泰蔽匿不遣。
又与西突厥共击破焉耆，焉耆诉之。
上遣虞部郎中李道裕往问状，且谓其使者曰：高昌数年以来，朝贡脱略，无籓臣礼，所置官号，皆准天朝，筑城掘沟，预备攻讨。
我使者至彼，文泰语之云：鹰飞于天，雉伏于蒿，猫游于堂，鼠噍于穴，各得其所，岂不能自生邪。
又遣使谓薛延陀云：既为可汗，则与天子匹敌，何为拜其使者。
事人无礼，又间邻国，为恶不诛，善何以劝。
明年当发兵击汝。
三月，薛延陀可汗遣使上言：奴受恩思报，请发所部为军导以击高昌。
上遣民部尚书唐俭、右领军大将军执失思力赍缯帛赐薛延陀，与谋进取。
夏，四月，戊寅，上幸九成宫。
初，突厥突利可汗之弟结社率从突利入朝，历位中郎将。
结社率阴结故部落，得四十馀人，谋因晋王治四鼓出宫，开门辟仗，驰入宫门，直指御帐，可有大功。
甲申，拥突利之子贺逻鹘夜伏于宫外，会大风，晋王未出，结社率恐晓，遂犯行宫，逾四重幕，弓矢乱发，卫士死者数十人。
庚寅，遣武候将军上官怀仁击巴、壁、洋、集四州反獠，平之，虏男女六千馀口。
五月，旱。
甲寅，诏五品以上上封事。
魏征上疏，以为：陛下志业，比贞观之初，渐不克终者凡十条。
其间一条以为：顷年以来，轻用民力。
乃云：百姓无事则骄逸，劳役则易使。
自古未有因百姓逸而败、劳而安者也。
仍赐征黄金十斤。
六月，渝州人侯弘仁自牂柯开道，经西赵，出邕州，以通交、桂，蛮、俚降者二万八千馀户。
丙申，立皇弟元婴为滕王。
自结社率之反，言事者多云突厥留河南不便。
秋，七月，庚戌，诏右武候大将军、化州都督、怀化郡王李思摩为乙弥泥孰俟利苾可汗，赐之鼓纛；突厥及胡在诸州安置者，并令渡河，还其旧部，俾世作籓屏，长保边塞。
突厥咸惮薛延陀，不肯出塞。
上遣司农卿郭嗣本赐薛延陀玺书，言颉利既败，其部落咸来归化，我略其旧过，嘉其后善，待其达官皆如吾百寮、部落皆如吾百姓。
中国贵尚礼义，不灭人国，前破突厥，止为颉利一人为百姓害，实不贪其土地，利其人畜，恒欲更立可汗，故置所降部落于河南，任其畜牧。
今户口蕃滋，吾心甚喜。
既许立之，不可失信。
秋中将遣突厥渡河，复其故国。
尔薛延陀受册在前，突厥受册在后，后者为小，前者为大。
尔在碛北，突厥在碛南，各守土疆，镇抚部落。
其逾分故相抄掠，我则发兵，各问其罪。
薛延陀奉诏。
于是遣思摩帅所部建牙于河北，上御齐政殿饯之，思摩涕泣，奉觞上寿曰：奴等破亡之馀，分为灰壤，陛下存其骸骨，复立为可汗，愿万世子孙恒事陛下。
又遣礼部尚书赵郡王孝恭等赍册书，就其种落，筑坛于河上而立之。
上谓侍臣曰：中国，根幹也；四夷，枝叶也；割根幹以奉枝叶，木安得滋荣。
朕不用魏征言，几致狼狈。
”又以左屯卫将军阿史那忠为左贤王，左武卫将军阿史那泥熟为右贤王。
忠，苏尼失之子也，上遇之甚厚，妻以宗女；及出塞，怀慕中国，见使者必泣涕请入侍；诏许之。
八月，辛未朔，日有食之。
诏以身体发肤，不敢毁伤。
比来诉讼者或自毁耳目，自今有犯，先笞四十，然后依法。
冬，十月，甲申，车驾还京师。
十一月，辛亥，以侍中杨师道为中书令。
戊辰，尚书左丞刘洎为黄门侍郎、参知政事。
上犹冀高昌王文泰悔过，复下玺书，示以祸福，征之入朝；文泰竟称疾不至。
十二月，壬申，遣交河行军大总管、吏部尚书侯君集，副总管兼左屯卫大将军薛万均等将兵击之。
乙亥，立皇子福为赵王。
己丑，吐谷浑王诺曷钵来朝，以宗女为弘化公主，妻之。
壬辰，上畋于咸阳，癸巳，还宫。
太子承乾颇以游畋废学，右庶子张玄素谏，不听。
是岁，天下州府凡三百五十八，县一千五百一十一。
有僧自西域来，善咒术，能令人立死，复咒之使苏。
西突厥咥利失可汗之臣俟利发与乙毗咄陆可汗通谋作乱，咥利失穷蹙，逃奔鏺汗而死。
弩失毕部落迎其弟子薄布特勒立之，是为乙毘沙钵罗叶护可汗。
沙钵罗叶护既立，建庭于虽合水北，谓之南庭，自龟兹、鄯善、且末、吐火罗、焉耆、石、史、何、穆、康等国皆附之。
咄陆建牙于镞曷山西，谓之北庭，自厥越失、拔悉弥、驳马、结骨、火燖、触水昆等国皆附之，以伊列水为境。
唐太宗文武大圣大广孝皇帝贞观十四年（庚子公元640年）。
春，正月，甲寅，上幸魏王泰第，赦雍州长安系囚大辟以下，免延康里今年租赋，赐泰府僚属及同里老人有差。
二月，丁丑，上幸国子监，观释奠，命祭酒孔颖达讲《孝经》，赐祭酒以下至诸生高第帛有差。
是时上大征天下名儒为学官，数幸国子监，使之讲论，学生能明一大经已上皆得补官。
增筑学舍千二百间，增学生满三千二百六十员，自屯营飞骑，亦给博士，使授以经，有能通经者，听得贡举。
于是四方学者云集京师，乃至高丽、百济、新罗、高昌、吐蕃诸酋长亦遣子弟请入国学，升讲筵者至八千馀人。
上以师说多门，章句繁杂，命孔颖达与诸儒撰定《五经》疏，谓之《正义》，令学者习之。
壬午，上幸骊山温汤；辛卯，还宫。
乙未，诏求近世名儒梁皇甫侃、褚仲都，周熊安生、沈重，陈沈文阿、周弘正、张讥，隋何妥、刘炫等子孙以闻，当加引擢。
三月，窦州道行军总管党仁弘击罗窦反獠，破之，俘七千馀口。
辛丑，流鬼国遣使入贡。
去京师万五千里，滨于北海，南邻靺鞨，未尝通中国，重三译而来。
上以其使者佘志为骑都尉。
丙辰，置宁朔大使以护突厥。
夏，五月，壬寅，徙燕王灵夔为鲁王。
上将幸洛阳，命将作大匠阎立德行清暑之地。
秋，八月，庚午，作襄城宫于汝州西山。
立德，立本之兄也。
高昌王文泰闻唐兵起，谓其国人曰：唐去我七千里，沙碛居其二千里，地无水草，寒风如刀，热风如烧，安能致大军乎。
当以逸待劳，坐收其弊。
军至柳谷，诇者言文泰刻日将葬，国人咸集于彼，诸将请袭之，侯君集曰：不可，天子以高昌无礼，故使吾讨之，今袭人于墟墓之间，非问罪之师也。
于是鼓行而进，至田城，谕之，不下，诘朝攻之，及午而克，虏男女七千馀口。
以中郎将辛獠儿为前锋，夜，趋其都城，高昌逆战而败，大军继至，抵其城下。
智盛致书于君集曰：得罪于天子者，先王也，天罚所加，身已物故。
智盛袭位未几，惟尚书怜察。
君集报曰：苟能悔过，当束手军门。
智盛犹不出。
君集命填堑攻之，飞石雨下，城中人皆室处。
又为巢车，高十丈，俯瞰城中。
有行人及飞石所中，皆唱言之。
先是，文泰与西突厥可汗相结，约有急相助；可汗遣其叶护屯可汗浮图城，为文泰声援。
及君集至，可汗惧而西走千馀里，叶护以城降。
智盛穷蹙，癸酉，开门出降。
君集分兵略地，下其二十二城，户八千四十六，口一万七千七百，地东西八百里，南北五百里。
上欲以高昌为州县，魏征谏曰：陛下初即位，文泰夫妇首来朝，其后稍骄倨，故王诛加之。
罪止文泰可矣，宜抚其百姓，存其社稷，复立其子，则威德被于遐荒，四夷皆悦服矣。
今若利其土地以为州县，则常须千馀人镇守，数年一易，往来死者什有三四，供办衣资，违离亲戚，十年之后，陇右虚耗矣。
陛下终不得高昌撮粟尺帛以佐中国，所谓散有用以事无用。
臣未见其可。
上不从，九月，以其地为西州，以可汗浮图城为庭州，各置属县，乙卯，置安西都护府于交河城，留兵镇之。
君集虏高昌王智盛及其群臣豪杰而还。
于是唐地东极于海，西至焉耆，南尽林邑，北抵大漠，皆为州县，凡东西九千五百一十里，南北一万九百一十八里。
侯君集之讨高昌也，遣使约焉耆与之合势，焉耆喜，听命。
及高昌破，焉耆王诣军门谒见君集，且言焉耆三城先为高昌所夺，君集奏并高昌所掠焉耆民悉归之。
冬，十月，甲戌，荆王元景等复表请封禅，上不许。
初，陈仓折冲都尉鲁宁坐事系狱，自恃高班，慢骂陈仓尉尉氏刘仁轨，仁轨杖杀之。
州司以闻。
上怒，命斩之，怒犹不解，曰：何物县尉，敢杀吾折冲。
命追至长安面诘之。
仁轨曰：鲁宁对臣百姓辱臣如此，臣实忿而杀之。
辞色自若。
魏征侍侧，曰：陛下知隋之所以亡乎。
上曰：何也。
征曰：隋末，百姓强而陵官吏，如鲁宁之比是也。
”上悦，擢仁轨为栎阳丞。
上将幸同州校猎，仁轨上言：今秋大稔，民收获者什才一二，使之供承猎事，治道葺桥，动费一二万功，实妨农事。
愿少停銮舆旬日，俟其毕务，则公私俱济。
上赐玺书嘉纳之，寻迁新安令。
闰月，乙未，行幸同州；庚戌，还宫。
丙辰，吐蕃赞普遣其相禄东赞献金五千两及珍玩数百，以请婚。
上许以文成公主妻之。
十一月，甲子朔，冬至，上祀南郊。
时《戊寅历》以癸亥为朔，宣义郎李淳风表称：古历分日起于子半，今岁甲子朔旦冬至，而故太史令傅仁均减馀稍多，子初为朔，遂差三刻，用乖天正，请更加考定。
众议以仁均定朔微差，淳风推校精密，请如淳风议，从之。
丁卯，礼官奏请加高祖父母服齐衰五月，嫡子妇服期，嫂、叔、弟妻、夫兄、舅皆服小功；从之。
丙子，百官复表请封禅，诏许之。
更命诸儒详定仪注；以太常卿韦挺等为封禅使。
司门员外郎韦元方给给使过所稽缓，给使奏之；上怒，出元方为华阴令。
魏征谏曰：帝王震怒，不可妄发。
前为给使，遂夜出敕书，事如军机，谁不惊骇。
况宦者之徒，古来难养，轻为言语，易生患害，独行远使，深非事宜，渐不可长，所宜深慎。
上纳其言。
尚书左丞韦悰句司农木橦价贵于民间，奏其隐没。
上召大理卿孙伏伽书司农罪。
伏伽曰：司农无罪。
十二月，丁酉，侯君集献俘于观德殿。
行饮至礼，大酺三日。
寻以智盛为左武卫将军、金城郡公。
上得高昌乐工，以付太常，增九部乐为十部。
君集之破高昌也，私取其珍宝；将士知之，竞为盗窃，君集不能禁，为有司所劾，诏下君集等狱。
中书侍郎岑文本上疏，以为：高昌昏迷，陛下命君集等讨而克之，不逾旬日，并付大理。
虽君集等自挂网罗，恐海内之人疑陛下唯录其过而遗其功也。
臣闻命将出师，主于克敌，苟能克敌，虽贪可赏；若其败绩，虽廉可诛。
是以汉之李广利、陈汤，晋之王浚，隋之韩擒虎，皆负罪谴，人主以其有功，咸受封赏。
由是观之，将帅之臣，廉慎者寡，贪求者众。
是以黄石公《军势》曰：使智，使勇，使贪，使愚，故智者乐立其功，勇者好行其志，贪者急趋其利，愚者不计其死。
伏愿录其微劳，忘其大过，使君集重升朝列，复备驱驰，虽非清贞之臣，犹得贪愚之将，斯则陛下虽屈法而德弥显，君集等虽蒙宥而过更彰矣。
上乃释之。
侯君集马病蚛颡，行军总管赵元楷亲以指沾其脓而嗅之，御史劾奏其谄，左迁括州刺史。
高昌之平也，诸将皆即受赏，行军总管阿史那社尔以无敕旨，独不受，及别敕既下，乃受之，所取唯老弱故弊而已。
上嘉其廉慎，以高昌所得宝刀及杂彩千段赐之。
癸卯，上猎于樊川；乙巳，还宫。
陛下宽于大事，急于小罪，临时责怒，未免爱憎。
夫委大臣以大体，责小臣以小事，为治之道也。
今委之以职，则重大臣而轻小臣；至于有事，则信小臣而疑大臣。
上谓侍臣曰：朕虽平定天下，其守之甚难。
魏征对曰：臣闻战胜易，守胜难，陛下之及此言，宗庙社稷之福也。
上闻右庶子张玄素在东宫数谏争，擢为银青光禄大夫，行左庶子。
太子尝于宫中击鼓，玄素叩阁切谏；太子出其鼓，对玄素毁之。
太子久不出见官属，玄素谏曰：朝廷选俊贤以辅至德，今动经时月，不见宫臣，将何以裨益万一。
且宫中唯有妇人，不知有能如樊姬者乎。
太子不听。
玄素少为刑部令史，上尝对朝臣问之曰：卿在隋何官。
对曰：县尉。
又问：未为尉时何官。
对曰：流外。
又问：何曹。
玄素耻之，出阁殆不能步，色如死灰。
谏议大夫褚遂良上疏，以为：君能礼其臣，乃能尽其力。
玄素虽出寒微，陛下重其才，擢至三品，翼赞皇储，岂可复对群臣穷其门户。
弃宿昔之恩，成一朝之耻，使之郁结于怀，何以责其伏节死义乎。
上曰：朕亦悔此问，卿疏深会我心。
遂良，亮之子也。
孙伏伽与玄素在隋皆为令史，伏伽或于广坐自陈往事，一无所隐。
戴州刺史贾崇以所部有犯十恶者，御史劾之。
上曰：昔唐、虞大圣，贵为天子，不能化其子；况崇为刺史，独能使其民比屋为善乎。
若坐是贬黜，则州县互相掩蔽，纵舍罪人。
自今诸州有犯十恶者，勿劾刺史，但令明加纠察，如法施罪，庶以肃清奸恶耳。
上自临治兵，以部陈不整，命大将军张士贵杖中郎将等；怒其杖轻，下士贵吏。
魏征谏曰：将军之职，为国爪牙；使之执杖，已非后法，况以杖轻下吏乎。
上亟释之。
言事者多请上亲览表奏，以防壅蔽。
上以问魏征，对曰：斯人不知大体，必使陛下一一亲之，岂惟朝堂，州县之事亦当亲之矣。
唐太宗文武大圣大广孝皇帝贞观十五年（辛丑公元641年）。
春，正月，甲戌，以吐蕃禄东赞为右卫大将军。
唐太宗文武大圣大广孝皇帝贞观十七年（癸卯公元643年）。
夏，四月，庚辰朔，承基上变，告太子谋反。
敕长孙无忌、房玄龄、萧瑀、李世勣与大理、中书、门下参鞫之，反形已具。
上谓侍臣：将何以处承乾。
群臣莫敢对，通事舍人来济进曰：陛下不失为慈父，太子得尽天年，则善矣。
上从之。
济，护儿之子也。
乙酉，诏废太子承乾为庶人，幽于右领军府。
上欲免汉王元昌死，群臣固争，乃赐自尽于家，而宥其母、妻、子。
侯君集、李安俨、赵节、杜荷等皆伏诛。
左庶子张玄素、右庶子赵弘智、令狐德棻等以不能谏争，皆坐免为庶人。
馀当连坐者，悉赦之。
詹事于志宁以数谏，独蒙劳勉。
以纥干承基为祐川府折冲都尉，爵平棘县公。
君集初不承。
群臣以为不可。
初，上使李靖教君集兵法，君集言于上曰：李靖将反矣。
江夏王道宗尝从容言于上曰：君集志大而智小，自负微功，耻在房玄龄、李靖之下，虽为吏部尚书，未满其志。
李安俨父，年九十馀，上愍之，赐奴婢以养之。
太子承乾既获罪，魏王泰日入侍奉，上面许立为太子，岑文本、刘洎亦劝之；长孙无忌固请立晋王治。
臣有一子，臣死之日，当为陛下杀之，传位晋王。
谏议大夫褚遂良曰：陛下言大失。
安有陛下万岁后，魏王据天下，肯杀其爱子，传位晋王者乎。
陛下日者既立承乾为太子，复宠魏王，礼秩过于承乾，以成今日之祸。
承乾既废，上御两仪殿，群臣俱出，独留长孙无忌、房玄龄、李世勣、褚遂良，谓曰：我三子一弟，所为如是，我心诚无聊赖。
因自投于床，无忌等争前扶抱；上又抽佩刀欲自刺，遂良夺刀以授晋王治。
无忌曰：谨奉诏；有异议者，臣请斩之。
对曰：晋王仁孝，天下属心久矣，乞陛下试召问百官，有不同者，臣负陛下万死。
丙戌，诏立晋王治为皇太子，御承天门楼，赦天下，酺三日。
上谓侍臣曰：我若立泰，则是太子之位可经营而得。
自今太子失道，籓王窥伺者，皆两弃之，传诸子孙，永为后法。
且泰立，则承乾与治皆不全；治立，则承乾与泰皆无恙矣。
臣光曰：唐太宗不以天下大器私其所爱，以杜祸乱之原，可谓能远谋矣。
丁亥，以中书令杨师道为吏部尚书。
初，长广公主适赵慈景，生节；慈景死，更适师道。
师道与长孙无忌等共鞫承乾狱，阴为赵节道地，由是获谴。
上至公主所，公主以首击地，泣谢子罪，上亦拜泣曰：赏不避仇雠，罚不阿亲戚，此天下至公之道，不敢违也，以是负姊。
己丑，诏以长孙无忌为太子太师，房玄龄为太傅，萧瑀为太保，李世勣为詹事，瑀、世勣并同中书门下三品。
同中书门下三品自此始。
又以左卫大将军李大亮领右卫率，前詹事于志宁、中书侍郎马周为左庶子，吏部侍郎苏勖、中书舍人高季辅为右庶子，刑部侍郎张行成为少詹事，谏议大夫褚遂良为宾客。
李世勣尝得暴疾，方云须灰可疗”；上自剪须，为之和药。
世勣顿首出血泣谢。
上曰：为社稷，非为卿也，何谢之有。
世勣尝侍宴，上从容谓曰：朕求群臣可托幼孤者，无以逾公，公往不负李密，岂负朕哉。
世勣流涕辞谢，啮指出血，因饮沉醉；上解御服以覆之。
癸巳，诏解魏王泰雍州牧、相州都督、左武侯大将军，降爵为东莱郡王。
泰府僚属为泰所亲狎者，皆迁岭表；以杜楚客兄如晦有功，免死，废为庶子。
给事中崔仁师尝密请立魏王泰为太子，左迁鸿胪少卿。
庚子，定太子见三师仪：迎于殿门外，先拜，三师答拜；每门让于三师。
三师坐，太子乃坐。
其与三师书，前后称名、惶恐”。
五月，癸酉，太子上表，以承乾、泰衣服不过随身，饮食不能适口，幽忧可愍，乞敕有司，优加供给。
上从之。
黄门侍郎刘洎上言，以太子宜勤学问，亲师友。
今入侍宫闱，动逾旬朔，师保以下，接对甚希，伏愿少抑下流之爱，弘远大之规，则海内幸甚。
上乃命洎与岑文本、褚遂良、马周更日诣东宫，与太子游处谈论。
六月，己卯朔，日有食之。
丁酉，右仆射高士廉逊位，许之，其开府仪同三司、勋封如故，仍同门下中书三品，知政事。
闰月，辛亥，上谓侍臣曰：朕自立太子，遇物则诲之，见其饭，则曰：汝知稼穑之艰难，则常有斯饭矣。
见其乘马，则曰：汝知其劳逸，不竭其力，则常得乘之矣。
见其乘舟，则曰：水所以载舟，亦所以覆舟，民犹水也，君犹舟也。
见其息于木下，则曰：木从绳则正，后从谏则圣。
丁巳，诏太子知左、右屯营兵马事，其大将军以下并受处分。
薛延陀真珠可汗使其侄突利设来纳币，献马五万匹，牛、橐驼万头，羊十万口。
庚申，突利设献馔，上御相思殿，大飨群臣，设十部乐，突利设再拜上寿，赐赉甚厚。
契苾何力上言：薛延陀不可与昏。
褚遂良上疏，以为薛延陀本一俟斤，陛下荡平沙塞，万里萧条，馀寇奔波，须有酋长，玺书鼓纛，立为可汗。
臣光曰：孔子称去食、去兵，不可去信。
唐太宗审知薛延陀不可妻，则初勿许其昏可也；既许之矣，乃复恃强弃信而绝之，虽灭薛延陀，犹可羞也。
王者发言出令，可不慎哉。
丙子，徙东莱王泰为顺阳王。
初，太子承乾失德，上密谓中书侍郎兼左庶子杜正伦曰：吾儿足疾乃可耳，但疏远贤良，狎昵群小，卿可察之。
果不可教示，当来告我。
正伦屡谏，不听，乃以上语告之。
太子抗表以闻，上责正伦漏泄，对曰：臣以此恐之，冀其迁善耳。
上怒，出正伦为穀州刺史。
及承乾败，秋，七月，辛卯，复左迁正伦为交州都督。
初，魏征尝荐正伦及侯君集有宰相材，请以君集为仆射，且曰：国家安不忘危，不可无大将，诸卫兵马宜委君集专知。
上以君集好夸诞，不用。
及正伦以罪黜，君集谋反诛，上始疑征阿党。
又有言征自录前后谏辞以示起居郎褚遂良者，上愈不悦，乃罢叔玉尚主，而踣所撰碑。
谏议大夫朱子奢上言：陛下圣德在躬，举无过事，史官所述，义归尽善。
玄龄乃与给事中许敬宗等删为《高祖》、《今上实录》；癸巳，书成，上之。
八月，庚戌，以洛州都督张亮为刑部尚书，参预朝政；以左卫大将军、太子右卫率李大亮为工部尚书。
大亮身居三职，宿卫两宫，恭俭忠谨，每宿直，必坐寐达旦。
房玄龄甚重之，每称大亮有王陵、周勃之节，可当大位。
初，大亮为庞王兵曹，为李密所获，同辈皆死，贼帅张弼见而释之，遂与定交。
及大亮贵，求弼，欲报其德，弼时为将作丞，自匿不言。
大亮遇诸途而识之，持弼而泣，多推家赀以遣弼，弼拒不受。
大亮言于上，乞悉以其官爵授弼，上为之擢弼为中郎将。
时人皆贤大亮不负恩，而多弼之不伐也。
九月，庚辰，新罗遣使言百济攻取其国四十馀城，复与高丽连兵，谋绝新罗入朝之路，乞兵救援。
上命司农丞相里玄奖赍玺书赐高丽曰：新罗委质国家，朝贡不乏，尔与百济各宜戢兵；若更攻之，明年发兵击尔国矣。
癸未，徙承乾于黔州。
甲午，徙顺阳王泰于均州。
上曰：父子之情，出于自然。
朕今与泰生离，亦何心自处。
然朕为天下主，但使百姓安宁，私情亦可割耳。
又以泰所上表示近臣曰：泰诚为俊才，朕心念之，卿曹所知；但以社稷之故，不得不断之以义，使之居外者，亦所以两全之耳。
冬，十一月，己卯，上礼圜丘。
初，上与隐太子、巢剌王有隙，密明公赠司空封德彝阴持两端。
杨文幹之乱，上皇欲废隐太子而立上，德彝固谏而止。
其事甚秘，上不之知，薨后乃知之。
壬辰，治书侍御史唐临始追劾其事，请黜官夺爵。
上命百官议之，尚书唐俭等议：德彝罪暴身后，恩结生前，所历众官，不可追夺，请降赠改谥。
诏黜其赠官，改谥曰缪，削所食实封。
敕选良家女以实东宫；癸巳，太子遣左庶子于志宁辞之。
上曰：吾不欲使子孙生于微贱耳。
今既致辞，当从其意。
上疑太子仁弱，密谓长孙无忌曰：公劝我立雉权，雉奴懦，恐不能守社稷，奈何。
吴王恪英果类我，我欲立之，何如。
无忌固争，以为不可。
上曰：公以恪非己之甥邪。
无忌曰：太子仁厚，真守文良主；储副至重，岂可数易。
愿陛下熟思之。
上乃止。
十二月，壬子，上谓吴王恪曰：父子虽至亲，及其有罪，则天下之法不可私也。
汉已立昭帝，燕王旦不服，阴图不轨，霍光折简诛之。
为人臣子，不可不戒。
庚申，车贺幸骊山温汤；庚午，还宫。
唐太宗文武大圣大广孝皇帝中贞观十八年（甲辰公元644年）。
春，正月，乙未，车驾幸钟官城；庚子，幸鄠县；壬寅，幸骊山温汤。
相里玄奖至平壤，莫离支已将兵击新罗，破其两城，高丽王使召之，乃还。
玄奖谕使勿攻新罗，莫离支曰：昔隋人入寇，新罗乘衅侵我地五百里，自非归我侵地，恐兵未能已。
玄奖曰：既往之事，焉可追论。
至于辽东诸城，本皆中国郡县，中国尚且不言，高丽岂得必求故地。
莫离支竟不从。
谏议大夫褚遂良曰：陛下指麾则中原清晏，顾眄则四夷詟服，威望大矣。
高丽罪大，诚当致讨，但命二、三猛将将四五万众，仗陛下威灵，取之如反掌耳。
夫天有其时，人有其功。
己酉，上幸灵口；乙卯，还宫。
三月，辛卯，以左卫将军薛万彻守石卫大将军。
上尝谓侍臣曰：于今名将，惟世勣、道宗、万彻三人而已，世勣、道宗不能大胜，亦不大败，万彻非大胜则大败。
夏，四月，上御两仪殿，皇太子侍。
上谓群臣曰：太子性行，外人亦闻之乎。
司徒无忌曰：太子虽不出宫门，天下无不钦仰圣德。
上曰：吾如治年时，颇不能御常度。
治自幼宽厚，谚曰：生狼，犹恐如羊。
〔冀其稍壮，自不同耳。
无忌对曰：陛下神武，乃拨乱之才，太子仁恕，实守文之德；趣尚虽异，各当其分，此乃皇天所以祚大唐而福苍生者也。
辛亥，上幸九成宫。
壬子，至太平宫，谓侍臣曰：人臣顺旨者多，犯颜则少，今朕欲自闻其失，诸公其直言无隐。
长孙无忌等皆曰：陛下无失。
刘洎曰：顷有上书不称旨者，陛下皆面加穷诘，无不惭惧而退，恐非所以广言路。
马周曰：陛下比来赏罚，微以喜怒有所高下，此外不见其失。
上皆纳之。
刘洎上书谏曰：帝王之与凡庶，圣哲之与庸愚，上下相悬，拟伦斯绝。
是知以至愚而对至圣，以极卑而对至尊，徒思自强，不可得也。
上将征高丽，秋，七月，辛卯，敕将作大监阎立德等诣洪、饶、江三州，造船四百艘以载军粮。
甲午，下诏遣营州都督张俭等帅幽、营二都督兵及契丹、奚、靺鞨先击辽东以观其势。
以太常卿韦挺为馈运使，以民部侍郎崔仁师副之，自河北诸州皆受挺节度，听以便宜从事。
又命太仆少卿萧锐运河南诸州粮入海。
锐，瑀之子也。
八月，壬子，上谓司徒无忌等曰：人若不自知其过，卿可为朕明言之。
对曰：陛下武功文德，臣等将顺之不暇，又何过之可言。
上曰：朕问公以己过，公等乃曲相谀悦，朕欲面举公等得失以相戒而改之，何如。
皆拜谢。
上曰：长孙无忌善避嫌疑，应物敏速，决断事理，古人不过；而总兵攻战，非其所长。
高士廉涉猎古今，必术明达，临难不改节，当官无朋党；所乏者骨鲠规谏耳。
唐俭言辞辩捷，善和解人；事朕三十年，遂无言及于献替。
杨师道性行纯和，自无愆违；而情实怯懦，缓急不可得力。
岑文本性质敦厚，文章华赡；而持论恒据经远，自当不负于物。
刘洎性最坚贞，有利益；然其意尚然诺，私于朋友。
马周见事敏速，性甚贞正，论量人物，直道而言，朕比任使，多能称意。
褚遂良学问稍长，性亦坚正，每写忠诚，亲附于朕，譬如飞鸟依人，人自怜之。
甲子，上还京师。
丁卯，以散骑常侍刘洎为侍中，行中书侍郎岑文本为中书令，太子左庶子中书侍郎马周守中书令。
文本既拜，还家，有忧色。
母问其故，文本曰：非勋非旧，滥荷宠荣，位高责重，所以忧惧。
亲宾有来贺者，文本曰：今受吊，不受贺也。
文本弟文昭为校书郎，喜宾客，上闻之不悦；尝从容谓文本曰：卿弟过尔交结，恐为卿累；朕欲出为外官，何如。
文本泣曰：臣弟少孤，老母特所钟爱，未尝信宿离左右。
今若出外，母必愁悴，倘无此弟，亦无老母矣。
因歔欷呜咽。
上愍其意而止，惟召文昭严戒之，亦卒无过。
九月，以谏议大夫褚遂良为黄门侍郎，参预朝政。
焉耆贰于西突厥，西突厥大臣屈利啜为其弟娶焉耆王女，由是朝贡多阙；安西都护郭孝恪请讨之。
诏以孝恪为西州道行军总管，帅步骑三千出银山道以击之。
全焉耆王弟颉鼻兄弟三人至西州，孝恪以颉鼻弟栗婆准为鄉导。
西突厥处那啜使其吐屯摄焉耆，遣使入贡。
上数之曰：我发兵击得焉耆，汝何人而据之。
吐屯惧，返其国。
焉耆立栗婆准从父兄薛婆阿那支为王，仍附于处那啜。
乙未，鸿胪奏高丽莫离支贡白金。
褚遂良曰：莫离支弑其君，九夷所不容，今将讨之而纳其金，此郜鼎之类也，臣谓不可受。
上从之。
上谓高丽使者曰：汝曹皆事高武，有官爵。
莫离支弑逆，汝曹不能复仇，今更为之游说以欺大国，罪孰大焉。
悉以属大理。
冬，十月，辛丑朔，日有食之。
甲寅，车驾行幸洛阳，以房玄龄留守京师，右卫大将军、工部尚书李大亮副之。
郭孝恪锁焉耆王突骑支及其妻子诣行在，敕宥之。
丁巳，上谓太子曰：焉耆王不求贤辅，不用忠谋，自取灭亡，系颈束手，漂摇万里；人以此思惧，则惧可知矣。
张俭等值辽水涨，久不得济，上以为畏懦，召俭诣洛阳。
至，具陈山川险易，水草美恶；上悦。
上闻洺州刺史程名振善用兵，召问方略，嘉其才敏，劳勉之，曰：卿有将相之器，朕方将任使。
名振失不拜谢，上试责怒，以观其所为，曰：山东鄙夫，得一刺史，以为富贵极邪。
敢于天子之侧，言语粗疏；又复不拜。
名振谢曰：疏野之臣，未尝亲奉圣问，适方心思所对，故忘拜耳。
举止自若，应对愈明辩。
上乃叹曰：房玄龄处朕左右二十馀年，每见朕谴责馀人，颜色无主。
名振平生未尝见朕，朕一旦责之，曾无震慑，辞理不失，真奇士也。
即日拜右骁卫将军。
甲午，以刑部尚书张亮为平壤道行军大总管，帅江、淮、岭、硖兵四万，长安、洛阳募士三千，战舰五百艘，自莱州泛海趋平壤；又以太子詹事、左卫率李世勣为辽东道行军大总管，帅步骑六万及兰、河二州降胡趣辽东，两军合势并进。
庚子，诸军大集于幽州，遣行军总管姜行本、少府少监丘行淹先督众工造梯冲于安萝山。
时远近勇士应募及献攻城器械者不可胜数，上皆亲加损益，取其便易。
又手诏谕天下，以高丽盖苏文弑主虐民，情何可忍。
今欲巡幸幽、蓟，问罪辽、碣，所过营顿，无为劳费。
且言：昔隋炀帝残暴其下，高丽王仁爱其民，以思乱之军击安和之众，故不能成功。
今略言必胜之道有五：一曰以大击小，二曰以顺讨逆，三曰以治乘乱，四曰以逸敌劳，五曰以悦当怨，何忧不克。
布告元元，勿为疑惧。
”于是凡顿舍供费之县，减者太半。
十二月，辛丑，武阳懿公李大亮卒于长安，遗表请罢高丽之师。
家馀米五斛，布三十匹。
亲戚早孤为大亮所养，丧之如父者十有五人。
壬寅，故太子承乾卒于黔州，上为之废朝，葬以国公礼。
甲寅，诏诸军及新罗、百济、奚、契丹分道击高丽。
初，上遣突厥俟利苾可汗北渡河，薛延陀直珠可汗恐其部落翻动，意甚恶之，豫蓄轻骑于漠北，欲击之。
上遣使戒敕，无得相攻。
真珠可汗对曰：至尊有命，安敢不从。
然突厥翻覆难期，当其未破之时，岁犯中国，杀人以千万计。
臣以为至尊克之，当剪为奴婢，以赐中国之人；乃反养之如子，其恩德至矣，而结社率竟反。
此属兽心，安可以人理待也。
臣荷恩深厚，请为至尊诛之。
自是数相攻。
俟利苾之北渡也，有众十万，胜兵四万人，俟利苾不能抚御，众不惬服。
戊午，悉弃俟利苾南渡河，请处于胜、夏之间；上许之。
群臣皆以为：陛下方远征辽左，而置突厥于河南，距京师不远，岂得不为后虑。
愿留镇洛阳，遣诸将东征。
上曰：夷狄亦人耳，其情与中夏不殊。
人主患德泽不加，不必猜忌异类。
盖德泽洽，则四夷可使如一家；猜忌多，则骨肉不免为仇乱。
炀帝无道，失人已久，辽东之役，人皆断手足以避征役，玄感以运卒反于黎阳，非戎狄为患也。
朕今征高丽，皆取愿行者，募十得百，募百得千，其不得从军者，皆愤叹郁邑，岂比隋之行怨民哉。
突厥贫弱，吾收而养之，计其感恩，入于骨髓，岂肯为患。
且彼与薛延陀嗜欲略同，彼不北走薛延陀而南归我，其情可见矣。
顾谓褚遂良曰：尔知起居，为我志之，自今十五年，保无突厥之患。
俟利苾既失众，轻骑入朝，上以为右武卫将军。
唐太宗文武大圣大广孝皇帝贞观十九年（乙巳公元645年）。
沧州刺史席辩坐赃污，二月，庚子，诏朝集使临观而戮之。
庚戌，上自将诸军发洛阳，以特进萧瑀为洛阳宫留守。
乙卯，诏：朕发定州后，宜令皇太子监国。
开府仪同三司致仕尉迟敬德上言：陛下亲征辽东，太子在定州，长安、洛阳心腹空虚，恐有玄感之变。
且边隅小夷，不足以勤万乘，愿遣偏师征之，指期可殄。
上不从。
以敬德为左一马军总管，使从行。
丁巳，诏谥殷太师比干曰忠列，所司封其墓，春秋祠以少牢，给随近五户供洒扫。
上之发京师也，命房玄龄得以便宜从事，不复奏请。
或诣留台称有密，玄龄问密谋所在，对曰：公则是也。
玄龄驿送行在。
上闻留守有表送告密人，上怒，使人持长刀于前而后见之，问告者为谁，曰：房玄龄。
上曰：果然。
叱令腰斩。
玺书让玄龄以不能自信，更有如是者，可专决之。
癸亥，上至邺，自为文祭魏太祖，曰：临危制变，料敌设奇，一将之智有馀，万乘之才不足。
是月，李世勣军至幽州。
三月，丁丑，车驾至定州。
丁亥，上谓侍臣曰：辽东本中国之地，隋氏四出师而不能得；朕今东征，欲为中国报子弟之仇，高丽雪君父之耻耳。
且方隅大定，惟此未平，故及朕之未老，用士大夫馀力以取之。
朕自发洛阳，唯啖肉饭，虽春蔬亦不之进，惧其烦忧故也。
上见病卒，召至御榻前存慰，付州县疗之，士卒莫不感悦。
有不预征名，自愿以私装从军，动以千讨，皆曰：不求县官勋赏，惟愿效死辽东。
上不许。
上将发，太子悲泣数日，上曰：今留汝镇守，辅以俊贤，欲使天下识汝风采。
夫为国之要，在于进贤退不肖，赏善罚恶，至公无私，汝当努力行此，悲泣何为。
命开府仪同三司高士廉摄太子太傅，与刘洎、马周、少詹事张行成、右庶子高季辅同掌机务，辅太子。
长孙无忌、岑文本与吏部尚书杨师道从行。
壬辰，车驾发定州，亲佩弓矢，手结雨衣于鞍后。
命长孙元忌摄侍中，杨师道摄中书令。
李世勣军发柳城，多张形势，若出怀远镇者，而潜师北趣甬道，出高丽不意。
夏，四月，戊戌朔，世勣自通定济辽水，至玄菟。
高丽大骇，城邑皆闭门自守。
壬寅，辽东道副大总管江夏王道宗将兵数千至新城，折冲都尉曹三良引十馀骑直压城门，城中惊扰，无敢出者。
营州都督张俭将胡兵为前锋，进渡辽水，趋建安城，破高丽兵，斩首数千级。
太子引高士廉同榻视事，又令更为士廉设案，士廉固辞。
丁未，车驾发幽州。
上悉以军中资粮、器械、簿书委岑文本，文本凤夜勤力，躬自料配，筹、笔不去手，精神耗竭，言辞举措，颇异平日。
上见而忧之，谓左右曰：文本与我同行，恐不与我同返。
是日，遇暴疾而薨。
其夕，上闻严鼓声，曰：文本殒没，所不忍闻，命撤之。
时右庶子许敬宗在定州，与高士廉等共知机要，文本薨，上召敬宗，以本官检校中书侍郎。
壬子，李世勣、江夏王道宗攻高丽盖牟城。
丁巳，车驾至北平。
癸亥，李世勣等拔盖牟城，获二万馀口，粮十馀万石。
张亮帅舟师自东莱渡海，袭卑沙城，其城四面悬绝，惟西门可上。
程名振引兵夜至，副总管王大度先登，五月，己巳，拔之，获男女八千口。
分遣总管丘孝忠等曜兵于鸭绿水。
李世勣进至辽东城下。
庚午，车驾至辽泽，泥淖二百馀里，人马不可通，将作大匠阎立德布土作桥，军不留行。
壬申，渡泽东。
乙亥，高丽步骑四万救辽东，江夏王道宗将四千骑逆击之，军中皆以为众寡悬绝，不若深沟高垒以俟车驾之至。
道宗曰：贼恃众，有轻我心，远来疲顿，击之必败。
且吾属为前军，当清道以待乘舆，乃更以贼遗君父乎。
”李世勣以为然。
果毅都尉马文举曰：不遇勍敌，何以显壮士。
策马趋敌，所向皆靡，众心稍安。
既合战，行军总管张君乂退走，唐兵不利，道宗收散卒，登高而望，见高丽陈乱，与骁骑数十冲之，左右出入；李世勣引兵助之，高丽大败，斩首千馀级。
丁丑，车驾渡辽水，撤桥，以坚士卒之心，军于马首山，劳赐江夏王道宗，超拜马文举中郎将，斩张君乂。
上自将数百骑至辽东城下，见土卒负土填堑，上分其尤重者，于马上持之，从官争负土致城下。
李世勣攻辽东城，昼夜不息，旬有二日，上引精兵会之，围其城数百重，鼓噪声震天地。
甲申，南风急，上遣锐卒登冲竿之末，爇其西南楼，火延烧城中，因麾将士登城，高丽力战不能敌，遂克之，所杀万馀人，得胜兵万馀人，男女四万口，以其城为辽州。
乙未，进军白岩城。
丙申，右卫大将军李思摩中弩矢，上亲为之吮血；将士闻之，莫不感动。
乌骨城遣兵万馀为白岩声援，将军契苾何力以劲骑八百击之，何力挺身陷陈，槊中其腰；尚辇奉御薛万备单骑往救之，拔何力于万众之中而还。
何力气益愤，束疮而战，从骑奋击，遂破高丽兵，追奔数十里，斩首千馀级，会暝而罢。
万备，万彻之弟也。
唐太宗文武大圣大广孝皇帝贞观十九年（乙巳公元645年）。
六月，丁酉，李世勣攻白岩城西南，上临其西北。
城主孙代音潜遣腹心请降，临城，投刀钺为信，且曰：奴愿降，城中有不从者。
上以唐帜与其使，曰：必降者，宜建之城上。
代音建帜，城中人以为唐兵已登城，皆从之。
上之克辽东也，白岩城请降，既而中悔。
上怒其反覆，令军中曰：得城当悉以人物赏战士。
”李世勣见上将受其降，帅甲士数十人请曰：士卒所以争冒矢石、不顾其死者，贪虏获耳；今城垂拔，奈何更受其降，孤战士之心。
”上下马谢曰：将军言是也。
然纵兵杀人而虏其妻孥，朕所不忍。
将军麾下有功者，朕以库物赏之，庶因将军赎此一城。
世勣乃退。
得城中男女万馀口，上临水设幄受其降，仍赐之食，八十以上赐帛有差。
他城之兵在白岩者悉慰谕，给粮仗，任其所之。
先是，辽东城长史为部下所杀，其省事奉其妻子奔白岩。
上怜其有义，赐帛五匹，为长史造灵舆，归之平壤。
以白岩城为岩州，以孙代音为刺史。
契苾何力疮重，上自为傅药，推求得刺何力者高突勃，付何力使自杀之。
何力奏称：彼为其主冒白刃刺臣，乃忠勇之士也，与之初不相识，非有怨仇。
遂舍之。
己亥，以盖牟城为盖州。
丁未，车驾发辽东，丙辰，至安市城，进兵攻之。
丁巳，高丽北部耨萨延寿、惠真帅高丽、靺鞨兵十五万救安市。
高丽有对卢，年老习事，谓延寿曰：秦王内芟群雄，外服戎狄，独立为帝，此命世之材，今举海内之众而来，不可敌也。
为吾计者，莫若顿兵不战，旷日持久，分遣奇兵断其运道；粮食既尽，求战不得，欲归无路，乃可胜也。
”延寿不从，引军直进，去安市城四十里。
上犹恐其低徊不至，命左卫大将军阿史那社尔将突厥千骑以诱之，兵始交而伪走。
高丽相谓曰：易与耳。
竞进乘之，至安市城东南八里，依山而陈。
高丽、靺鞨合兵为陈，长四十里。
江夏王道宗曰：高丽倾国以拒王师，平壤之守必弱，愿假臣精卒五千，覆其本根，则数十万之众可不战而降。
上夜召文武计事，命李世勣将步骑万五千陈于西岭；长孙无忌将精兵万一千为奇兵，自山北出于狭谷以冲其后。
上自将步骑四千，挟鼓角，偃旗帜，登北山上，敕诸军闻鼓角齐出奋击。
因命有司张受降幕于朝堂之侧。
戊午，延寿等独见李世勣布陈，勒兵欲战。
上望见无忌军尘起，命作鼓角，举旗帜，诸军鼓噪并进，延寿等大惧，欲分兵御之，而其陈已乱。
会有雷电，龙门人薛仁贵著奇服，大呼陷陈，所向无敌；高丽兵披靡，大军乘之，高丽兵大溃，斩首二万馀级。
上望见仁贵，召见，拜游击将军。
仁贵，安都之六世孙，名礼，以字行。
延寿等将馀众依山自固，上命诸军围之，长孙无忌悉撤桥梁，断其归路。
己未，延寿、惠真帅其众三万六千八百人请降，入军门，膝行而前，拜伏请命。
上驿书报太子，仍与高士廉等书曰：朕为将如此，何如。
”更名所幸山曰驻骅山。
秋，七月，辛未，上徙营安市城东岭。
己卯，诏标识战死者尸，俟军还与之俱归。
戊子，以高延寿为鸿胪卿，高惠真为司农卿。
张亮军过建安城下，壁垒未固，士卒多出樵牧，高丽兵奄至，军中骇扰。
亮素怯，踞胡床，直视不言，将士见之，更以为勇。
总管张金树等鸣鼓勒兵击高丽，破之。
丙午，徙营于安市城南。
上在辽外，凡置营，但明斥候，不为堑垒，虽逼其城，高丽终不敢出为寇抄，军士单行野宿如中国焉。
初，真珠请以其庶长子曳莽为突利失可汗，居东方，统杂种；嫡子拔灼为肆叶护可汗，居西方，统薛延陀；诏许之，皆以礼册命。
曳莽性躁扰，轻用兵，与拔灼不协。
真珠卒，来会丧。
既葬，曳莽恐拔灼图己，先还所部，拔灼追袭杀之，自立为颉利俱利薛沙多弥可汗。
上之克白岩也，谓李世勣曰：吾闻安市城险而兵精，其城主材勇，莫离支之乱，城守不服，莫离支击之不能下，因而与之。
建安兵弱而粮少，若出其不意，攻之必克。
公可先攻建安，建安下，则安市在吾腹中，此兵法所谓城有所不攻’者也。
对曰：建安在南，安市在北，吾军粮皆在辽东；今逾安市而攻建安，若贼断吾运道，将若之何。
不如先攻安市，安市下，则鼓行而取建安耳。
上曰：以公为将，安得不用公策。
勿误吾事。
世勣遂攻安市。
诸军急攻安市，上闻城中鸡彘声，谓李世勣曰：围城积久，城中烟火日微，今鸡彘甚喧，此必飨士，欲夜出袭我，宜严兵备之。
是夜，高丽数百人缒城而下。
上闻之，自至城下，召兵急击，斩首数十级，高丽退走。
江夏王道宗督众筑土山于城东南隅，浸逼其城，城中亦增高其城以拒之。
士卒分番交战，日六、七合，冲车礮石，坏其楼堞，城中随立木栅以塞其缺。
道宗伤足，上亲为之针。
筑山昼夜不息，凡六旬，用功五十万，山顶去城数丈，下临城中，道宗使果毅傅伏爱将兵屯山顶以备敌。
山颓，压城，城崩，会伏爱私离所部，高丽数百人从城缺出战，遂夺据土山，堑而守之。
上怒，斩伏爱以徇，命诸将攻之，三日不能克。
道宗徒跣诣旗下请罪，上曰：汝罪当死，但朕以汉武杀王恢，不如秦穆用孟明，且有破盖牟、辽东之功，故特赦汝耳。
上以辽左早寒，草枯水冻，士马难久留，且粮食将尽，癸未，敕班师。
先拔辽、盖二州户口渡辽，乃耀兵于安市城下而旋，城中皆屏迹不出。
城主登城拜辞，上嘉其固守，赐缣百匹，以励事君。
命李世勣、江夏王道宗将步骑四万为殿。
乙酉，至辽东。
丙戌，渡辽水。
辽泽泥潦，车马不通，命长孙无忌将万人，剪草填道，水深处以车为梁，上自系薪于马鞘以助役。
冬，十月，丙申朔，上至蒲沟驻马，督填道诸军渡渤错水，暴风雪，士卒沾湿多死者，敕然火于道以待之。
凡征高丽，拔玄菟、横山、盖牟、磨米、辽东、白岩、卑沙、麦谷、银山、后黄十城，徙辽、盖、岩三州户口入中国者七万人。
新城、建安、驻跸三大战，斩首四万馀级，战士死者几二千人，战马死者什七、八。
上以不能成功，深悔之，叹曰：魏征若在，不使我有是行也。
命驰驿祀征以少牢，复立所制碑，召其妻子诣行在，劳赐之。
丙午，至营州。
诏辽东战亡士卒骸骨并集柳城东南，命有司设太牢，上自作文以祭之，临哭尽哀。
其父母闻之，曰：吾儿死而天子哭之，死何所恨。
上谓薛仁贵曰：朕诸将皆老，思得新进骁勇者将之，无如卿者；朕不喜得辽东，喜得卿也。
丙辰，上闻太子奉迎将至，从飞骑三千人驰入临渝关，道逢太子。
上之发定州也，指所御褐袍谓太子曰：俟见汝，乃易此袍耳。
在辽左，虽盛暑流汗，弗之易。
及秋，穿败，左右请易之，上曰：军士衣多弊，吾独御新衣，可乎。
至是，太子进新衣，乃易之。
诸军所虏高丽民万四千口，先集幽州，将以赏军士，上愍其父子夫妇离散，命有司平其直，悉以钱布赎为民，欢呼之声，三日不息。
十一月，辛未，车驾至幽州，高丽民迎于城东，拜舞号呼，宛转于地，尘埃弥望。
庚辰，过易州境，司马陈元璹使民于地室蓄火种蔬而进之；上恶其谄，免元璹官。
丙戌，车驾至定州。
丁亥，吏部尚书杨师道坐所署用多非其才，左迁工部尚书。
壬辰，车驾发定州。
十二月，辛丑，上病痈，御步辇而行。
戊申，至并州，太子为上吮痈，扶辇步从者数日。
辛亥，上疾瘳，百官皆贺。
上之征高丽也，使右领军大将军执失思力将突厥屯夏州之北，以备薛延陀。
薛延陀多弥可汗既立，以上出征未还，引兵寇河南，上遣左武候中郎将长安田仁会与思力合兵击之。
思力羸形伪退，诱之深入，及夏州之境，整陈以待之。
薛延陀大败，追奔六百馀里，耀威碛北而还。
多弥复发兵寇夏州，己未，敕礼部尚书江夏王道宗，发朔、并、汾、箕、岚、代、忻、蔚、云九州兵镇朔州；右卫大将军代州都督薛万彻，左骁卫大将军阿史那社尔，发胜、夏、银、绥、丹、延、鄜、坊、石、隰十州兵镇胜州；胜州都督宋君明，左武候将军薛孤吴，发灵、原、宁、盐、庆五州兵镇灵州；又令执失思力发灵、胜二州突厥兵，与道宗等相应。
薛延陀至塞下，知有备，不敢进。
初，上留侍中刘洎辅皇太子于定州，仍兼左庶子、检校民部尚书，总吏、礼、户部三尚书事。
上将行，谓洎曰：我今远征，尔辅太子，安危所寄，宜深识我意。
对曰：愿陛下无忧，大臣有罪者，臣谨即行诛。
上以其言妄发，颇怪之，戒曰：卿性疏而太健，必以此败，深宜慎之。
及上不豫，洎从内出，色甚悲惧，谓同列曰：疾势如此，圣躬可忧。
或谮于上曰：洎言国家事不足忧，但当辅幼主行伊、霍故事，大臣有异志者诛之，自定矣。
上以为然，庚申，下诏称：洎与人窃议，窥窬万一，谋执朝衡，自处伊、霍，猜忌大臣，皆欲夷戮。
宜赐自尽，免其妻孥。
中书令马周摄吏部尚书，以四时选为劳，请复以十一月选，至三月毕；从之。
是岁，右亲卫中郎将裴行方讨茂州叛羌黄郎弄，大破之，穷其馀党，西至乞习山，临弱水而归。
唐太宗文武大圣大广孝皇帝贞观二十年（丙午公元646年）。
春，正月，辛未，夏州都督乔师望、右领军大将军执失思力等击薛延陀，大破之，虏获二千馀人。
多弥可汗轻骑遁走，部内骚然矣。
丁丑，遣大理卿孙伏伽等二十二人以六条巡察四方，刺史、县令以下多所贬黜，其人诣阙称冤者，前后相属。
上令褚遂良类状以闻，上亲临决，以能进擢者二十人，以罪死者七人，流以下除免者数百千人。
二月，乙未，上发并州。
三月，己巳，车驾还京师。
上谓李靖曰：吾以天下之众困于小夷，何也。
靖曰：此道宗所解。
上顾问江夏王道宗，具陈在驻骅时乘虚取平壤之言。
上怅然曰：当时匆匆，吾不忆也。
上疾未全平，欲专保养，庚午，诏军国机务并委皇太子处决。
于是太子间日听政于东宫，既罢，则入侍药膳，不离左右。
上命太子暂出游观，太子辞不愿出；上乃置别院于寝殿侧，使太子居之。
褚遂良请遣太子旬日一还东宫，与师傅讲道义；从之。
上尝幸未央宫，辟仗已过，忽于草中见一人带横刀，诘之，曰：闻辟仗至，惧不敢出，辟仗者不见，遂伏不敢动。
上遽引还，顾谓太子：兹事行之，则数人当死，汝于后速纵遣之。
又尝乘腰舆，有三卫误拂御衣，其人惧，色变。
上曰：此间无御史，吾不汝罪也。
陕人常德玄告刑部尚书张亮养假子五百人，与术士公孙常语，云名应图谶”，又问术士程公颖云：吾臂有龙鳞起，欲举大事，可乎。
岁馀，刑部侍郎缺，上命执政妙择其人，拟数人，皆不称旨，既而曰：朕得其人矣。
往者李道裕议张亮狱云反形未具’，此言当矣，朕虽不从，至今悔之。
遂以道裕为刑部侍郎。
闰月，癸巳朔，日有食之。
戊戌，罢辽州都督府及岩州。
夏，四月，甲子，太子太保萧瑀解太保，乃同中书门下三品。
五月，甲寅，高丽王藏及莫离支盖金遣使谢罪，并献二美女，上还之。
金，即苏文也。
六月，丁卯，西突阙乙毗射匮可汗遣使入贡，且请婚；上许之，且使割龟兹、于阗、疏勒、硃俱波、葱岭五国以为聘礼。
薛延陀多弥可汗，性褊急，猜忌无恩，废弃父时贵臣，专用己所亲昵，国人不附。
上遣校尉宇文法诣乌罗护、靺鞨，遇薛延陀阿波设之兵于东境，法帅靺鞨击破之。
薛延陀国中惊扰，曰：唐兵至矣。
诸部大乱。
多弥引数千骑奔阿史德时健部落，回纥攻而杀之，并其宗族殆尽，遂据其地。
诸俟斤互相攻击，争遣使来归命。
薛延陀馀众西走，犹七万馀口，共立真珠可汗兄子咄摩支为伊特勿失可汗，归其故地。
寻去可汗之号，遣使奉表，请居郁督军山之北；使兵部尚书崔敦礼就安集之。
时太子当从行，少詹事张行成上疏，以为：皇太子从幸灵州，不若使之监国，接对百寮，明习庶政，既为京师重镇，且示四方盛德。
宜割私爱，俯从公道。
上以为忠，进位银青光禄大夫。
李世勣至郁督军山，其酋长梯真达官帅众来降。
薛延陀咄摩支南奔荒谷，世勣遣通事舍人萧嗣业往招慰，咄摩支诣嗣业降。
其部落犹持两端，世勣纵兵追击，前后斩五千馀级，虏男女三万馀人。
八月，甲子，立皇孙忠为陈王。
己巳，上行幸灵州。
江夏王道宗兵既渡碛，遇薛延陀阿波达官众数万拒战，道宗击破之，斩首千馀级，追奔二百里。
道宗与薛万彻各遣使招谕敕勒诸部，其酋长皆喜，顿首请入朝。
庚午，车驾至浮阳。
回纥、拔野古、同罗、仆骨、多滥葛、思结、阿跌、契苾、跌结、浑、斛薛等十一姓各遣使入贡，称：薛延陀不事大国，暴虐无道，不能与奴等为主，自取败死，部落鸟散，不知所之。
奴等各有分地，不从薛延陀去，归命天子。
愿赐哀怜，乞置官司，养育奴等。
上大喜。
辛未，诏回纥等使者宴乐，颁赉拜官，赐其酋长玺书；遣右领军中郎将安永寿报使。
壬申，上幸汉故甘泉宫，诏以戎、狄与天地俱生，上皇并列，流殃构祸，乃自运初。
朕聊命偏师，遂擒颉利；始弘庙略，已灭延陁。
铁勒百馀万户，散处北溟，远遣使人，委身内属，请同编列，并为州郡；混元以降，殊未前闻，宜备礼告庙，仍颁示普天。
庚辰，至泾州；丙戌，逾陇山，至西瓦亭，观马牧。
九月，上至灵州，敕勒诸部俟斤遣使相继诣灵州者数千人，咸云：愿得天至尊为奴等天可汗，子子孙孙常为天至尊奴，死无所恨。
甲辰，上为诗序其事曰：雪耻酬百王，除凶报千古。
公卿请勒石于灵州；从之。
特进同中书门下三品宋公萧瑀，性狷介，与同寮多不合，尝言于上曰：房玄龄与中书门下众臣，朋党不忠，执权胶固。
上知瑀意终怏怏，冬，十月，手诏数其罪曰：朕于佛教，非意所遵。
至若梁武穷心于释氏，简文锐意于法门，倾帑藏以给僧祗，殚人力以供塔庙。
上自高丽还，盖苏文益骄恣，虽遣使奉表，其言率皆诡诞；又待唐使者倨慢，常窥伺边隙。
屡敕令勿攻新罗，而侵陵不止。
壬申，诏勿受其朝贡，更议讨之。
丙戌，车驾还京师。
冬，十月，己丑，上以幸灵州往还，冒寒疲顿，欲于岁前专事保摄。
十一月，己丑，诏祭祀、表疏、胡客、兵马、宿卫，行鱼契给驿、授五品以上官及除解、决死罪皆以闻，馀并取皇太子处分。
十二月，己丑，群臣累请封禅；从之。
诏造羽卫送洛阳宫。
戊寅，回纥俟利发吐迷度、仆骨俟利发歌滥拔延、多滥葛俟斤末、拔野古俟利发屈利失、同罗俟利发时健啜、思结酋长乌碎及浑、斛薛、奚结、阿跌、契苾、白霫酋长皆来朝。
庚辰，上赐宴于芳兰殿，命有司厚加给待，每五日一会。
癸未，上谓长孙无忌等曰：今日吾生日，世俗皆为乐，在朕翻成伤感。
今君临天下，富有四海，而承欢膝下，永不可得，此子路所以有负米之恨也。
《诗》云：哀哀父母，生我劬劳。
奈何以劬劳之日更为宴乐乎。
因泣数行下，左右皆悲。
房玄龄尝以微谴归第，褚遂良上疏，以为：玄龄自义旗之始翼赞圣功，武德之季冒死决策，贞观之初选贤立政，人臣之勤，玄龄为最。
自非有罪在不赦，搢绅同尤，不可遐弃。
陛下若以其衰老，亦当讽谕使之致仕，退之以礼；不可以浅鲜之过，弃数十年之勋旧。
上遽召出之。
顷之，玄龄复避位还家。
久之，上幸芙蓉园，玄龄敕子弟汛扫门庭，曰：乘舆且至。
有顷，上果幸其第，因载玄龄还宫。
唐太宗文武大圣大广孝皇帝贞观二十一年（丁未公元647年）。
春，正月，开府仪同三司申文献公高士廉疾笃；辛卯，上幸其第，流涕与诀；壬辰，薨。
丙申，诏以回纥部为瀚海府，仆骨为金微府，多滥葛为燕然府，拔野古为幽陵府，同罗为龟林府，思结为卢山府，浑为皋兰州，斛薛为高阙州，奚结为鸡鹿州，阿跌为鸡田州，契苾为榆溪州，思结别部为蹛林州，白霫为置颜州；各以其酋长为都督、刺史，各赐金银缯帛及锦袍。
敕勒大喜，捧戴欢呼拜舞，宛转尘中。
及还，上御天成殿宴，设十部乐而遣之。
诸酋长奏称：臣等既为唐民，往来天至尊所，如诣父母，请于回纥以南、突厥以北开一道，谓之参天可汗道，置六十八驿，各有马及酒肉以供过使，岁贡貂皮以充租赋，仍请能属文人，使为表疏。
上皆许之。
于是北荒悉平，然回纥吐迷度已私自称可汗，官号皆如突厥故事。
丁酉，诏以明年仲春有事泰山，禅社首；馀并依十五年议。
二月，丁丑，太子释奠于国学。
上将复伐高丽，朝议以为：高丽依山为城，攻之不可猝拔。
前大驾亲征，国人不得耕种，所克之城，悉收其谷，继以旱灾，民太半乏食。
今若数遣偏师，更迭扰其疆场，使彼疲于奔命，释耒入堡，数年之间，千里萧条，则人心自离，鸭绿之北，可不战而取矣。
上从之。
三月，以左武卫大将军牛进达为青丘道行军大总管，右武候将军李海岸副之，发兵万馀人，乘楼船自莱州泛海而入。
又以太子詹事李世勣为辽东道行军大总管，右武卫将军孙贰朗等副之，将兵三千人，因营州都督府兵自新城道入。
两军皆选习水善战者配之。
辛卯，上曰：朕于戎、狄所以能取古人所不能取，臣古人所不能臣者，皆顺众人之所欲故也。
昔禹帅九州之民，凿山槎木，疏百川注之海，其劳甚矣，而民不怨者，因人之心，顺地之势，与民同利故也。
是月，上得风疾，苦京师盛暑，夏，四月，乙丑，命修终南山太和废宫为翠微宫。
丙寅，置燕然都护府，统瀚海等六都督、皋兰等七州，以扬州都督府司马李素立为之。
素立抚以恩信，夷落怀之，共率马牛为献；素立唯受其酒一杯，馀悉还之。
五月，戊子，上幸翠微宫。
冀州进士张昌龄献《翠微宫颂》，上爱其文，命于通事舍人里供奉。
壬辰，诏百司依旧启事皇太子。
庚辰，上御翠微殿，问侍臣曰：自古帝王虽平定中夏，不能服戎、狄。
李世勣军既渡辽，历南苏等数城，高丽多背城拒战，世勣击破其兵，焚其罗郭而还。
六月，癸亥，以司徒长孙无忌领扬州都督，实不之任。
丁丑，诏以隋末丧乱，边民多为戎、狄所掠，今铁勒归化，宜遣使诣燕然等州，与都督相知，访求没落之人，赎以货财，给粮递还本贯；其室韦、乌罗护、靺鞨三部人为薛延陀所掠者，亦令赎还。
癸未，以司农卿李纬为户部尚书。
时房玄龄留守京师，有自京师来者，上问：玄龄何言。
对曰：玄龄闻李纬拜尚书，但云李纬美髭鬓。
帝遽改除纬洛州刺史。
秋，七月，牛进达、李海岸入高丽境，凡百馀战，无不捷。
上以翠微宫险隘，不能容百官，庚子，诏更营玉华宫于宜春之凤皇谷。
庚戌，车驾还宫。
八月，壬戌，诏以薛延陀新降，土功屡兴，加以河北水灾，停明年封禅。
辛未，骨利幹遣使入贡；丙戌，以骨利幹为玄阙州，拜其俟斤为刺史。
骨利幹于铁勒诸部为最远，昼长夜短，日没后，天色正曛，煮羊脾适熟，日已复出矣。
己丑，齐州人段志冲上封事，请上致政于皇太子；太子闻之，忧形于色，发言流涕。
长孙无忌等请诛志冲。
上手诏曰：五岳陵霄，四海亘地，纳污藏疾，无损高深。
志冲欲以匹夫解位天子，朕若有罪，是其直也；若其无罪，是其狂也。
譬如尺雾障天，不亏于大；寸云点日，何损于明。
丁酉，立皇子明为曹王。
戊戌，敕宋州刺史王波利等发江南十二州工人造大船数百艘，欲以征高丽。
冬，十月，庚辰，奴剌啜匐俟友帅其所部万馀人内附。
十一月，突厥车鼻可汗遣使入贡。
车鼻名斛勃，本突厥同族，世为小可汗。
颉利之败，突厥馀众欲奉以为大可汗，时薛延陀方强，车鼻不敢当，帅其众归之。
或说薛延陀：车鼻贵种，有勇略，为众所附，恐为后患，不如杀之。
车鼻知之，逃去。
癸卯，徙顺阳王泰为濮王。
壬子，上疾愈，三日一视朝。
十二月，壬申，西赵酋长赵磨帅万馀户内附，以其地为明州。
龟兹王伐叠卒，弟诃黎布失毕立，浸失臣礼，侵渔邻国。
高丽王使其子莫离支任武入谢罪，上许之。
唐太宗文武大圣大广孝皇帝贞观二十二年（戊申公元648年）。
春，正月，己丑，上作《帝范》十二篇以赐太子，曰《君体》、《建亲》、《求贤》、《审官》、《纳谏》、《去谗》、《戒盈》、《崇俭》、《赏罚》、《务农》、《阅武》、《崇文》；且曰：修身治国，备在其中。
中书令兼右庶子马周病，上亲为调药，使太子临问；庚寅，薨。
戊戌，上幸骊山温汤。
己亥，以中书舍人崔仁师为中书侍郎，参知机务。
新罗王金善德卒，以善德妹真德为柱国，封乐浪郡王，遣使册命。
丙午，诏以右武卫大将军薛万彻为青丘道行军大总管，右卫将军裴行方副之，将兵三万馀人及楼船战舰自莱州泛海以击高丽。
长孙无忌检校中书令、知尚书门下省事。
戊申，上还宫。
结骨自古未通中国，闻铁勒诸部皆服，二月，其俟利发失钵屈阿栈入朝。
其国人皆长大，赤发绿睛，有黑发者以为不祥。
上宴之于天成殿，谓侍臣曰：昔渭桥斩三突厥首，自谓功多，今斯人在席，更不以为怪邪。
失钵屈阿栈请除一官，执笏而归，诚百世之幸。
戊午，以结骨为坚昆都督府，以失钵屈阿栈为右屯卫大将军、坚昆都督，隶燕然都护。
又以阿史德时健俟斤部落置祁连州，隶灵州都督。
是时四夷大小君长争遣使入献见，道路不绝，每元正朝贺，常数百千人。
辛酉，上引见诸胡使者，谓侍臣曰：汉武帝穷兵三十馀年，疲弊中国，所获无几；岂如今日绥之以德，使穷发之地尽为编户乎。
上营玉华宫，务令俭约，惟所居殿覆以瓦，馀皆茅茨；然备设太子宫、百司，苞山络野，所费已巨亿计。
乙亥，上行幸玉华宫；己卯，畋于华原。
中书侍郎崔仁师坐有伏阁自诉者，仁师不奏，除名，流连州。
三月，己丑，分瀚海都督俱罗勃部置烛龙州。
甲午，上谓侍臣曰：朕少长兵间，颇能料敌；今昆丘行师，处月、处密二部及龟兹用事者羯猎颠、那利每怀首鼠，必先授首，弩失毕其次也。
充容长城徐惠以上东征高丽，西讨龟兹，翠微、玉华，营缮相继，又服玩颇华靡，上疏谏，其略曰：以有尽之农功，填无穷之巨浪；图未获之他众，丧已成之我军。
昔秦皇并吞六国，反速危亡之基，晋武奄有三方，翻成覆败之业；岂非矜功恃大，弃德轻邦，图利忘危，肆情纵欲之所致乎。
是知地广非常安之术，人劳乃易乱之源也。
又曰：虽复茅茨示约，犹兴木石之疲，和雇取人，不无烦扰之弊。
又曰：珍玩伎巧，乃丧国之斧斤；珠玉锦绣，实迷心之鸩毒。
又曰：作法于俭，犹恐其奢；作法于奢，何以制后。
上善其言，甚礼重之。
唐太宗文武大圣大广孝皇帝贞观二十二年（戊申公元648年）。
夏，四月，丁巳，右武候将军梁建方击松外蛮，破之。
初，巂州都督刘伯英上言：松外诸蛮蹔降复叛，请出师讨之，以通西洱、天竺之道。
”敕建方发巴蜀十二州兵讨之。
蛮酋双舍帅众拒战，建方击败之，杀获千馀人。
群蛮震慑，亡窜山谷。
建方分遣使者谕以利害，皆来归附，前后至者七十部，户十万九千三百，建方署其酋长蒙和等为县令，各统所部，莫不感悦。
因遣使诣西洱河，其帅杨盛大骇，具船将遁，使者晓谕以威信，盛遂请降。
其地有杨、李、赵、董等数十姓，各据一州，大者六百，小者二、三百户，无大君长，不相统壹，语虽小讹，其生业、风俗，大略与中国同，自云本皆华人，其所异者以十二月为岁首。
甲子，乌胡镇将古神感将兵浮海击高丽，遇高丽步骑五千，战于易山，破之。
其夜，高丽万馀人袭神感船，神感设伏，又破之而还。
初，西突厥乙毗咄陆可汗以阿史那贺鲁为叶护，居多逻斯水，在西州北千五百里，统处月、处密、始苏、歌逻禄、失毕五姓之众。
乙毗咄陆奔吐火罗，乙毗射匮可汗遣兵迫逐之，部落亡散。
乙亥，贺鲁帅其馀众数千帐内属，诏处之于庭州莫贺城，拜左骁卫将军。
贺鲁闻唐兵讨龟兹，请为乡导，仍从数十骑入朝。
上以为昆丘道行军总管，厚宴赐而遣之。
五月，庚子，右卫率长史王玄策击帝那伏帝王阿罗那顺，大破之。
初，中天竺王尸罗逸多兵最强，四天竺皆臣之，玄策奉使至天竺，诸国皆遣使入贡。
会尸罗逸多卒，国中大乱，其臣阿罗那顺自立，发胡兵攻玄策；玄策帅从者三十人与战，力不敌，悉为所擒，阿罗那顺尽掠诸国贡物。
玄策脱身宵遁，抵吐蕃西境，以书征邻国兵，吐蕃遣精锐千二百人、泥婆国遣七千馀骑赴之。
玄策与其副蒋师仁帅二国之兵，进至中天竺所居茶馎和罗城，连战三日，大破之，斩首三千馀级，赴水溺死者且万人。
阿罗那顺弃城走，更收馀众，还与师仁战；又破之，擒阿罗那顺。
馀众奉其妃及王子，阻乾陀卫江，师仁进击之，众溃，获其妃及王子，虏男女万二千人。
于是天竺响震，城邑聚落降者五百八十馀所，俘阿罗那顺以归。
以玄策为朝散大夫。
六月，乙丑，以白别部为居延州。
癸酉，特进宋公萧瑀卒，太常议谥曰德”，尚书议谥曰肃”。
上曰：谥者，行之迹，当得其实，可谥曰贞褊公。
”子锐嗣，尚上女襄城公主。
上欲为之营第，公主固辞，曰：妇事舅姑，当朝夕侍侧，若居别第，所阙多矣。
上乃命即瑀第而营之。
上以高丽困弊，议以明年发三十万众，一举灭之。
或以为大军东征，须备经岁之粮，非畜乘所能载，宜具舟舰为水运。
隋末剑南独无寇盗，属者辽东之役，剑南复不预及，其百姓富庶，宜使之造舟舰。
上从之。
秋，七月，遣右领左右府长史强伟于剑南道伐木造舟舰，大者或长百尺，其广半之。
别遣使行水道，自巫峡抵江、扬，趣莱州。
庚寅，西突厥相屈利啜请帅所部从讨龟兹。
初，左武卫将军武连县公武安李君羡直玄武门，时太白屡昼见，太史占云：女主昌。
民间又传《秘记》云：唐三世之后，女主武王代有天下。
上恶之。
会与诸武臣宴宫中，行酒令，使各言小名。
君羡自言名五娘，上愕然，因笑曰：何物女子，乃尔勇健。
又以君羡官称封邑皆有武”字，深恶之，后出为华州刺史。
有布衣员道信，自言能绝粒，晓佛法，君羡深敬信之，数相从，屏人语。
御史奏君羡与妖人交通，谋不轨。
壬辰，君羡坐诛，籍没其家。
上密问太史令李淳风：《秘记》所云，信有之乎。
对曰：臣仰稽天象，俯察历数，其人已在陛下宫中，为亲属，自今不过三十年，当王天下，杀唐子孙殆尽，其兆既成矣。
上曰：疑似者尽杀之，何如。
对曰：天之所命，人不能违也。
王者不死，徒多杀无辜。
且自今以往三十年，其人已老，庶几颇有慈心，为祸或浅。
今借使得而杀之，天或生壮者肆其怨毒，恐陛下子孙，无遗类矣。
上乃止。
司空梁文昭公房玄龄留守京师，疾笃，上微赴玉华宫，肩舆入殿，至御座侧乃下，相对流涕，因留宫下，闻其小愈则喜形于色，加剧则忧悴。
玄龄谓诸子曰：吾受主上厚恩，今天下无事，唯东征未已，群臣莫敢谏，吾知而不言，死有馀责。
乃上表谏，以为：《老子》曰：知足不辱，知止不殆。
陛下功名威德亦可足矣，拓地开疆亦可止矣。
且陛下每决一重囚，必令三覆五奏，进素膳，止音乐者，重人命也。
今驱无罪之士卒，委之锋刃之下，使肝脑涂地，独不足愍乎。
向使高丽违失臣节，诛之可也；侵扰百姓，灭之可也；他日能为中国患，除之可也。
今无此三条而坐烦中国，内为前代雪耻，外为新罗报仇，岂非所存者小，所损者大乎。
愿陛下许高丽自新，焚陵波之船，罢应募之众，自然华、夷庆赖，远肃迩安。
臣旦夕入地，傥蒙录此哀鸣，死且不朽。
玄龄之遗爱尚上女高阳公主，上谓公主曰：彼病笃如此，尚能忧我国家。
上自临视，握手与诀，悲不自胜。
癸卯，薨。
柳芳曰：玄龄佐太宗定天下，及终相位，凡三十二年，天下号为贤相；然无迹可寻，德亦至矣。
故太宗定祸乱而房、杜不言功，王、魏善谏诤而房、杜让其贤，英、卫善将兵而房、杜行其道，理致太平，善归人主。
为唐宗臣，宜哉。
八月，己酉朔，日有食之。
丁丑，敕越州都督府及婺、洪等州造海船及双舫千一百艘。
辛未，遣左领军大将军执失思力出金山道击薛延陀馀寇。
九月，庚辰，昆丘道行军大总管阿史那社尔击处月、外密，破之，馀众悉降。
癸未，薛万彻等伐高丽还。
万彻在军中，使气陵物，裴行方奏其怨望，坐除名，流象州。
己丑，新罗奏为百济所攻，破其十三城。
己亥，以黄门侍郎褚遂良为中书令。
强伟等发民造船，役及山獠，雅、邛、眉三州獠反。
壬寅，遣茂州都督张士贵、右卫将军梁建方发陇右、峡中兵二万馀人以击之。
蜀人苦造船之役，或乞输直雇潭州人造船；上许之。
州县督迫严急，民至卖田宅、鬻子女不能供，谷价踊贵，剑外骚然。
上闻之，遣司农少卿长孙知人驰驿往视之。
知人奏称：蜀人脆弱，不耐劳剧。
大船一艘，庸绢二千二百三十六匹。
山谷已伐之木，挽曳未毕，复征船庸，二事并集，民不能堪，宜加存养。
上乃敕潭州船庸皆从官给。
冬，十月，癸丑，车驾还京师。
回纥吐迷度兄子乌纥蒸其叔母。
乌纥与俱陆莫贺达官俱罗勃，皆突厥车鼻可汗之婿也，相与谋杀吐迷度以归车鼻。
乌纥夜引十馀骑袭吐迷度，杀之。
燕然副都护元礼臣使人诱乌纥，许奏以为瀚海都督，乌纥轻骑诣礼臣谢，礼臣执而斩之，以闻。
上恐回纥部落离散，遣兵部尚书崔敦礼往安抚之。
久之，俱罗勃入见，上留之不遣。
阿史那社尔既破处月、处密，引兵自焉耆之西趋龟兹北境，分兵为五道，出其不意，焉耆王薛婆阿那支弃城奔龟兹，保其东境。
社尔遣兵追击，擒而斩之，立其从父弟先那准为焉耆王，使修职贡。
龟兹大震，守将多弃城走。
社尔进屯碛口，去其都城三百里，遣伊州刺史韩威帅千馀骑为前锋，骁卫将军曹继叔次之。
至多褐城，龟兹王诃利布失毕、其相那利、羯猎颠帅众五万拒战。
锋刃甫接，威引兵伪遁，龟兹悉众追之，行三十里，与继叔军合。
龟兹惧，将却，继叔乘之，龟兹大败，逐北八十里。
甲戌，以回纥吐迷度子翊左郎将婆闰为左骁卫大将军、大俟利发、瀚海都督。
十一月，庚子，契丹帅窟哥、奚帅可度者并帅所部内属。
以契丹部为松漠府，以窟哥为都督；又以其别帅达稽等部为峭落等九州，各以其辱纥主为刺史。
以奚部为饶乐府，以可度者为都督；又以其别帅阿会等部为弱水等五州，亦各以其辱纥主为刺史。
辛丑，置东夷校尉官于营州。
十二月，庚午，太子为文德皇后作大慈恩寺成。
龟兹王布失毕既败，走保都城，阿史那社尔进军逼之，布失毕轻骑西走。
社尔拔其城，使安西都护郭孝恪守之。
沙州刺史苏海政、尚辇奉御薛万备帅精骑追布失毕，行六百里，布失毕窘急，保拨换城，社尔进军攻之四旬，闰月，丁丑，拔之，擒布失毕及羯猎颠。
那利脱身走，潜引西突厥之众并其国兵万馀人，袭击孝恪。
孝恪营于城外，龟兹人或告之，孝恪不以为意。
阿史那社尔前后破其大城五，遣左卫郎将权祗甫诣诸城，开示祸福，皆相帅请降，凡得七百馀城，虏男女数万口。
社尔乃召其父老，宣国威灵，谕以伐罪之意，立其王之弟叶护为主，龟兹人大喜。
西域震骇，西突厥、于阗、安国争馈驼马军粮，社尔勒石纪功而还。
戊寅，以昆丘道行军总管、左骁卫将军阿史那贺鲁为泥伏沙钵罗叶护，赐以鼓纛，使招讨西突厥之未服者。
癸未，新罗相金春秋及其子文王入见。
春秋，真德之弟也。
上以春秋为特进，文王为左武卫将军。
春秋请改章服从中国，内出冬服赐之。
唐太宗文武大圣大广孝皇帝贞观二十三年（己酉公元649年）。
春，正月，辛亥，龟兹王布失毕及其相那利等至京师，上责让而释之，以布失毕为左武卫中郎将。
西南徒莫祗等蛮内附，以其地为傍、望、览、丘四州，隶朗州都督府。
上以突厥车鼻可汗不入朝，遣右骁卫郎将高侃发回纥、仆骨等兵袭击之。
兵入其境，诸部落相继来降。
拔悉密吐屯肥罗察降，以其地置新黎州。
二月，丙戌，置瑶池都督府，隶安西都护；戊子，以左卫将军阿史那贺鲁为瑶池都督。
三月，丙辰，置丰州都督府，使燕然都护李素立兼都督。
去冬旱，至是始雨。
辛酉，上力疾至显道门外，赦天下。
丁卯，敕太子于金液门听政。
夏，四月，乙亥，上行幸翠微宫。
上谓太子曰：李世勣才智有馀，然汝与之无恩，恐不能怀服。
我今黜之，若其即行，俟我死，汝于后用为仆射，亲任之；若徘徊顾望，当杀之耳。
五月，戊午，以同中书门下三品李世勣为叠州都督；世勣受诏，不至家而去。
辛酉，开府仪同三司卫景武公李靖薨。
丁卯，疾笃，召长孙无忌入含风殿。
谓太子曰：无忌、遂良在，汝勿忧天下。
六月，甲戌朔，高宗即位，赦天下。
丁丑，以叠州都督李勣为特进、检校洛州刺史、洛阳宫留守。
先是，太宗二名，令天下不连言者勿避；至是，始改官名犯先帝讳者。
癸未，以长孙无忌为太尉，兼检校中书令，知尚书、门下二省事。
无忌固辞知尚书省事，帝许之，仍令以大尉同中书门下三品。
癸巳，以李勣为开府仪同三司、同中书门下三品。
阿史那社尔之破龟兹也，行军长史薛万备请因兵威说于阗王伏阇信入朝，社尔从之。
秋，七月，己酉，伏阇信随万备入朝，诏入谒梓宫。
八月，癸酉，夜，地震，晋州尤甚，压杀五千馀人。
庚寅，葬文皇帝于昭陵，庙号太宗。
阿史那社尔、契苾何力请杀身殉葬，上遣人谕以先旨不许。
蛮夷君长为先帝所擒服者颉利等十四人，皆琢石为其像，刻名列于北司马门内。
丁酉，礼部尚书许敬宗奏弘农府君庙应毁，请藏主于西夹室；从之。
九月，乙卯，以李勣为左仆射。
冬，十月，以突厥诸部置舍利等五州隶云中都督府，苏农等六州隶定襄都督府。
上以吐蕃赞普弄赞为驸马都尉，封西海郡王。
赞普致书于长孙无忌等云：天子初即位，臣下有不忠者，当勒兵赴国讨除之。
十二月，诏濮王泰开府置僚属，车服珍膳，特加优异。
唐高宗天皇大圣大弘孝皇帝永徽元年（庚戌公元650年）。
春，正月，辛丑朔，改元。
丙午，立妃王氏为皇后。
后，思政之孙也。
以后父仁祐为特进、魏国公。
己未，以张行成为侍中。
辛酉，上召朝集使，谓曰：朕初即位，事有不便于百姓者悉宜陈，不尽者更封奏。
自是日引刺史十人入阁，问以百姓疾苦，及其政治。
有洛阳人李弘泰诬告长孙无忌谋反，上立命斩之。
无忌与褚遂良同心辅政，上亦尊礼二人，恭己以听之，故永徽之政，百姓阜安，有贞观之遗风。
太宗女衡山公主应适长孙氏，有司以为服既公除，欲以今秋成昏。
于志宁上言：汉文立制，本为天下百姓。
公主服本斩衰，纵使服随例除，岂可情随例改，请俟三年丧毕成昏。
上从之。
二月，辛卯，立皇子孝为许王，上金为杞王，素节为雍王。
夏，五月，壬戌，吐蕃赞普弄赞卒，其嫡子早死，立其孙为赞普。
赞普幼弱，政事皆决于国相禄东赞。
禄东赞性明达严重，行兵有法，吐蕃所以强大，威服氐、羌，皆其谋也。
六月，高侃击突厥，至阿息山。
车鼻可汗召诸部兵皆不赴，与数百骑遁去。
侃帅精骑追至金山，擒之以归，其众皆降。
初，阿史那社尔虏龟兹王布失毕，立其弟为王。
唐兵既还，其酋长争立，更相攻击。
秋，八月，壬午，诏复以布失毕为龟兹王，遣归国，抚其众。
九月，庚子，高侃执车鼻可汗至京师，释之，拜左武卫将军，处其馀众于郁督军山，置狼山都督府以统之。
以高侃为卫将军。
于是突厥尽为封内之臣，分置单于、瀚海二都护府。
单于领狼山、云中、桑干三都督，苏农等一十四州；瀚海领瀚海、金徽、新黎等七都督，仙萼等八州；各以其酋长为都督、刺史。
癸亥，上出畋，遇雨，问谏议大夫昌乐谷那律曰：油衣若为则不漏。
”对曰：以瓦为之，必不漏。
上悦，为之罢猎。
李勣固求解职；冬，十月，戊辰，解勣左仆射，以开府仪同三司、同中书门下三品。
己未，监察御史阳武韦思谦劾奏中书令褚遂良抑买中书译语人地。
大理少卿张睿册以为准估无罪。
思谦奏曰：估价之设，备国家所须，臣下交易，岂得准估为定。
睿册舞文，附下罔上，罪当诛。
是日，左迁遂良为同州刺史，睿册循州刺史。
思谦名仁约，以字行。
十二月，庚午，梓州都督谢万岁、兗州都督谢法兴与黔州都督李孟尝讨琰州叛獠；万岁、法兴入洞招慰，为獠所杀。
唐高宗天皇大圣大弘孝皇帝永徽（辛亥公元651年）。
春，正月，乙巳，以黄门侍郎宇文节、中书侍郎柳奭并同中书门下三品。
奭，亨之兄子，王皇后之舅也。
左骁卫将军、瑶池都督阿史那贺鲁招集离散，庐帐渐盛，闻太宗崩，谋袭取西、庭二州。
庭州刺史骆弘义知其谋，表言之，上遣通事舍人桥宝明驰往慰抚。
宝明说贺鲁，令长子咥运入宿卫，授右骁卫中郎将，寻复遣归。
咥运乃说其父拥众西走，击破乙毗射匮可汗，并其众，建牙于双河及千泉，自号沙钵罗可汗，咄陆五啜、努失毕五俟斤皆归之，胜兵数十万，与乙毗咄陆可汗连兵，处月、处密及西域诸国多附之。
以咥运为莫贺咄叶护。
焉耆王婆伽利卒，国人表请复立故王突骑支；夏，四月，诏加突骑支右武卫将军，遣还国。
金州刺史滕王元婴骄奢纵逸，居亮阴中，畋游无节，数夜开城门，劳扰百姓，或引弹弹人，或埋人雪中以戏笑。
上赐书切让之，且曰：取适之方，亦应多绪，晋灵荒君，何足为则。
朕以王至亲，不能致王于法，今书王下上考以愧王心。
元婴与蒋王恽皆好聚敛，上尝赐诸王帛各五百段，独不及二王，敕曰：滕叔、蒋兄自能经纪，不须赐物；给麻两车以为钱贯。
二王大惭。
秋，七月，西突厥沙钵罗可汗寇庭州，攻陷金岭城及蒲类县，杀略数千人。
诏左武候大将军梁建方、右骁卫大将军契苾何力为弓月道行军总管，右骁卫将军高德逸、右武候将军薛孤吴仁为副，发秦、成、岐、雍府兵三万人及回纥五万骑以讨之。
癸巳，诏诸礼官学士议明堂制度，以高祖配五天帝，太宗配五人帝。
八月，己巳，以于志宁为左仆射，张行成为右仆射，高季辅为侍中；志宁、行成仍同中书门下三品。
己卯，郎州白水蛮反，寇麻州，遣左领军将军赵孝祖等发兵讨之。
九月，癸巳，废玉华宫为佛寺。
戊戌，更命九成宫为万年宫。
庚戌，左武候引驾卢文操逾墙盗左藏物，上以引驾职在纠绳，乃自为盗，命诛之。
谏议大夫萧钧谏曰：文操情实难原，然法不至死。
上乃免文操死，顾侍臣曰：此真谏议也。
闰月，长孙无忌等上所删定律令式，甲戌，诏颁之四方。
冬，十有一月，辛酉，上祀南郊。
癸酉，诏：自今京官及外州有献鹰隼及犬马者，罪之。
戊寅，特浪羌酋董悉奉求、辟惠羌酋卜檐莫各帅种落万馀户诣茂州内附。
窦州、义州蛮酋李宝诚等反，桂州都督刘伯英讨平之。
郎州道总管赵孝祖讨白水蛮，蛮酋秃磨蒲及俭弥于帅众据险拒战，孝祖皆击斩之。
会大雪，蛮饥冻，死亡略尽。
孝祖奏言：贞观中讨昆州乌蛮，始开青蛉、弄栋为州县。
弄栋之西有小勃弄、大勃弄二川，恒扇诱弄栋，欲使之反。
其勃弄以西与黄瓜、叶榆、西洱河相接，人众殷实，多于蜀川，无大酋长，好结仇怨，今因破白水之兵，请随便四讨，抚而安之。
敕许之。
十二月，壬子，处月硃邪孤注杀招慰使单道惠，与突厥贺鲁相结。
是岁，百济遣使入贡，上戒之，使勿与新罗、高丽相攻，不然，吾将发兵讨汝矣。
唐高宗天皇大圣大弘孝皇帝永徽徽三年（壬子公元652年）。
春，正月，己未朔，吐谷浑、新罗、高丽、百济并遣使入贡。
癸亥，梁建方、契苾何力等大破处月硃邪孤注于牢山。
孤注夜遁，建方使副总管高德逸轻骑追之，行五百馀里，生擒孤注，斩首九千级。
军还，御史劾奏梁建方兵力足以追讨，而逗留不进；高德逸敕令市马，自取骏者。
上以建方等有功，释不问。
大理卿李道裕奏言：德逸所取之马，筋力异常，请实中厩。
上谓侍臣曰：道裕法官，进马非其本职，妄希我意；岂朕行事不为臣下所信邪。
朕方自咎，故不复黜道裕耳。
己巳，以同州刺史褚遂良为吏部尚书、同中书门下三品。
丙子，以飨太庙；丁亥，飨先农，躬耕籍田。
二月，甲寅，上御安福门楼，观百戏。
乙卯，上谓侍臣曰：昨登楼，欲以观人情及风谷奢俭，非为声乐。
朕闻胡人善为击鞠之戏，尝一观之。
昨初升楼，即有群胡击鞠，意谓朕笃好之也。
帝王所为，岂宜容易。
朕已焚此鞠，冀杜胡人窥望之情，亦因以自诫。
三月，辛巳，以宇文节为侍中，柳奭为中书令，以兵部侍郎三原韩瑷守黄门侍郎、同中书门下三品。
夏，四月，赵孝祖大破西南蛮，斩小勃弄酋长殁盛，擒大勃弄酋长杨承颠。
自馀皆屯聚保险，大者有众数万，小者数千人，孝祖皆破降之，西南蛮遂定。
甲午，澧州刺史彭思王元则薨。
六月，戊申，遣兵部尚书崔敦礼等将并、汾步骑万人往茂州。
发薛延陀馀众渡河，置祁连州以处之。
秋，七月，丁巳，立陈王忠为皇太子，赦天下。
王皇后无子，柳奭为后谋，以忠母刘氏微贱，劝后立忠为太子，冀其亲己；外则讽长孙无忌等使请于上。
丁丑，上问户部尚书高履行：去年进户多少。
履行奏：去年进户总一十五万。
因问隋代及今日见户，履行奏：隋开皇中，户八百七十万，即今户三百八十万。
履行，士廉之子也。
九月，守中书侍郎来济同中书门下三品。
冬，十一月，庚寅，弘化长公主自吐谷浑来朝。
癸巳，濮恭王泰薨于均州。
散骑常侍房遗爱尚太宗女高阳公主，公主骄恣甚，房玄龄薨，公主教遗爱与兄遗直异财，既而反谮遗直。
遗直自言，太宗深责让主，由是宠衰，主怏怏不悦。
会御史劾盗，得浮屠辩机宝枕，云主所赐。
主与辩机私通，饷遗亿计，更以二女子侍遗爱。
太宗怒，腰斩辩机，杀奴婢十馀人；主益怨望，太宗崩，无戚容。
上即位，主又令遗爱与遗直更相讼，遗爱坐出为房州刺史，遗直为隰州刺史。
又，浮屠智勖等数人私侍主，主使掖庭令陈玄运伺宫省禨祥。
司空、安州都督吴王恪母，隋炀帝女也。
恪有文武才，太宗常以为类己，欲立为太子，无忌固争而止，由是与无忌相恶。
恪名望素高，为物情所向，无忌深忌之，欲因事诛恪以绝众望。
遗爱知之，因言与恪同谋，冀如纥干承基得免死。
唐高宗天皇大圣大弘孝皇帝永徽四年（癸丑公元653年）。
春，二月，甲申，诏遗爱、万彻、令武皆斩，元景，恪、高阳、巴陵公主并赐自尽。
兵部尚书崔敦礼以为不可，乃杀之。
万彻临刑大言曰：薛万彻大健儿，留为国家效死力，岂不佳，乃坐房遗爱杀之乎。
乙酉，侍中兼太子詹事宇文节，特进、太常卿江夏王道宗、左骁卫大将军驸马都尉执失思力并坐与房遗爱交通，流岭表。
江夏王道宗素与长孙无忌、褚遂良不协，故皆得罪。
戊子，废恪母弟蜀王愔为庶人，置巴州；房遗直贬春州铜陵尉，万彻弟万备流交州；罢房玄龄配飨。
开府仪同三司李勣为司空。
初，林邑王范头利卒，子真龙立，大臣伽独弑之，尽灭范氏。
伽独自立，国人弗从，乃立头利之婿婆罗门为王。
国人咸思范氏，复罢婆罗门，立头利之女为王。
秋，九月，壬戌，右仆射北平定公张行成薨。
甲戌，以褚遂良为右仆射，同中书门下三品如故，仍知选事。
冬，十月，庚子，上幸骊山温汤；乙巳，还宫。
初，睦州女子陈硕真以妖言惑众，与妹夫章叔胤举兵反，自称文佳皇帝，以叔胤为仆射。
甲子夜，叔胤帅众攻桐庐，陷之。
硕真撞钟焚香，引兵二千攻陷睦州及於潜，进攻歙州，不克。
癸丑，以兵部尚书崔敦礼为侍中。
十二月，庚子，侍中蓨宪公高季辅薨。
是岁，西突厥乙毗咄陆可汗卒，其子颉苾达度设号真珠叶护，始与沙钵罗可汗有隙，与五弩失毕共击沙钵罗，破之，斩首千馀级。
唐高宗天皇大圣大弘孝皇帝永徽五年（甲寅公元654年）。
春，正月，壬戌，羌酋冻就内附，以其地置剑州。
三月，戊午，上行幸万年宫。
庚申，加赠武德功臣屈突通等十三人官。
初，王皇后无子，萧淑妃有宠，王后疾子。
太宗崩，武氏随众感业寺为尼。
乙丑，上幸凤泉汤；己巳，还万年宫。
夏，四月，大食发兵击波斯，杀波斯王伊嗣侯，伊嗣侯之子卑路斯奔吐火罗。
大食兵去，吐火罗发兵立卑路斯为波斯王而还。
闰月，丙子，以处月部置金满州。
丁丑，夜，大雨，山水涨溢，冲玄武门，宿卫士皆散走。
右领军郎将薛仁贵曰：安有宿卫之士，天子有急而敢畏死乎。
乃登门桄大呼以警宫内。
上遽出乘高，俄而水入寝殿，水漂溺卫士及麟游居人，死者三千馀人。
壬辰，新罗女王金真德卒，诏立其弟春秋为新罗王。
六月，丙午，恒州大水，呼沱溢，漂溺五千三百家。
中书令柳奭以王皇后宠衰，内不自安，请解政事；癸亥，罢为吏部尚书。
秋，九月，丁酉，车驾至京师。
戊戌，上谓五品以上曰：顷在先帝左右，见五品以上论事，或仗下面陈，或退上封事，终日不绝；岂今日独无事邪，何公等皆不言也。
冬，十月，雇雍州四万一千人筑长安外郭，三旬而毕。
癸丑，雍州参军薛景宣上封事，言：汉惠帝城长安，寻晏驾；今复城之，必有大咎。
于志宁等以景宣言涉不顺，请诛之。
上曰：景宣虽狂妄，若因上封事得罪，恐绝言路。
遂赦之。
高丽遣其将安固将高丽、靺鞨兵击契丹；松漠都督李窟哥御之，大败高丽于新城。
是岁大稔，洛州粟米斗两钱半，秔米斗十一钱。
王皇后、萧淑妃与武昭仪更相谮诉，上不信后、淑妃之语，独信昭仪。
后不能曲事上左右，母魏国夫人柳氏及舅中书令柳奭入见六宫，又不为礼。
武昭仪伺后所不敬者，必倾心与相结，所得赏赐分与之。
由是后及淑妃动静，昭仪必知之，皆以闻于上。
后宠虽衰，然上未有意废也。
会昭仪生女，后怜而弄之，后出，昭仪潜扼杀之，覆之以被。
上至，昭仪阳欢笑，发被观之，女已死矣，即惊啼。
问左右，左右皆曰：皇后适来此。
上大怒曰：后杀吾女。
昭仪因泣诉其罪。
后无以自明，上由是有废立之志。
又畏大臣不从，乃与昭仪幸太尉长孙无忌第，酣饮极欢，席上拜无忌宠姬子三人皆为朝散大夫，仍载金宝缯锦十车以赐无忌。
上因从容言皇后无子以讽无忌，无忌对以他语，竟不顺旨，上及昭仪皆不悦而罢。
昭仪又令母杨氏诣无忌第，屡有祈请，无忌终不许。
礼部尚书许敬宗亦数劝无忌，无忌厉色折之。
唐高宗天皇大圣大弘孝皇帝永徽六年（乙卯公元655年）。
春，正月，壬申朔，上谒昭陵；甲戌，还宫。
己丑，巂州道行军总管曹继叔破胡丛、显养、车鲁等蛮于斜山，拔十余城。
庚寅，立皇子弘为代王，贤为潞王。
高丽与百济、靺鞨连兵，侵新罗北境，取三十三城；新罗王春秋遣使求援。
二月，乙丑，遣营州都督程名振、左卫中郎将苏定方发兵击高丽。
癸未，以右屯卫大将军程知节为葱山道行军大总管，以讨西突厥沙钵罗可汗。
壬辰，以韩瑗为侍中，来济为中书令。
六月，武昭仪诬王后与其母魏国夫人柳氏为厌胜，敕禁后母柳氏不得入宫。
秋，七月，戊寅，贬吏部尚书柳奭为遂州刺史。
奭行至扶风，岐州长史于承素希旨奏奭漏泄禁中语，复贬荣州刺史。
唐因隋制，后宫有贵妃、淑妃、德妃、贤妃皆视一品。
上欲特置宸妃，以武昭仪为之，韩瑗、来济谏，以为故事无之，乃止。
中书舍人饶阳李义府为长孙无忌所恶，左迁壁州司马。
敕未至门下，义府密知之，问计于中书舍人幽州王德俭，德俭曰：上欲立武昭仪为后，犹豫未决者，直恐宰臣异议耳。
君能建策立之，则转祸为福矣。
义府然之，是日，代德俭直宿，叩阁上表，请废皇后王氏，立武昭仪，以厌兆庶之心。
上悦，召见，与语，赐珠一斗，留居旧职。
昭仪又密遣使劳勉之，寻超拜中书侍郎。
于是卫尉卿许敬宗、御义大夫崔义玄、中丞袁公瑜皆潜布腹心于武昭仪矣。
乙酉，以侍中崔敦礼为中书令。
八月，尚药奉御蒋孝璋员外特置，仍同正员。
员外同正自孝璋始。
长安令裴行俭闻将立武昭仪为后，以国家之祸必由此始，与长孙无忌、褚遂良私议其事。
袁公瑜闻之，以告昭仪母杨氏，行俭坐左迁西州都督府长史。
行俭，仁基之子也。
九月，戊辰，以许敬宗为礼部尚书。
上一日退朝，召长孙无忌、李勣、于志宁、褚遂良入内殿。
遂良曰：今日之召，多为中宫，上意既决，逆之必死。
太尉元舅，司空功臣，不可使上有杀元舅及功臣之名。
遂良起于草茅，无汗马之劳，致位至此，且受顾托，不以死争之，何以下见先帝。
勣称疾不入。
无忌等至内殿，上顾谓无忌曰：皇后无子，武昭仪有子，今欲立昭仪为后，何如。
遂良对曰：皇后名家，先帝为陛下所娶。
先帝临崩，执陛下手谓臣曰：朕佳儿佳妇，今以付卿。
此陛下所闻，言犹在耳。
皇后未闻有过，岂可轻废。
臣不敢曲从陛下，上违先帝之命。
上不悦而罢。
明日又言之，遂良曰：陛下必欲易皇后，伏请妙择天下令族，何必武氏。
武氏经事先帝，众所共知，天下耳目，安可蔽也。
万代之后，谓陛下为如何。
愿留三思。
臣今忤陛下，罪当死。
因置笏于殿阶，解巾叩头流血曰：还陛下笏，乞放归田里。
上大怒，命引出。
昭仪在帘中大言曰：何不扑杀此獠。
无忌曰：遂良受先朝顾命，有罪不可加刑。
于志宁不敢言。
韩瑗因间奏事，涕泣极谏，上不纳。
明日又谏，悲不自胜，上命引出。
瑗又上疏谏曰：匹夫匹妇，犹相选择，况天子乎。
皇后母仪万国，善恶由之，故嫫母辅佐黄帝，妲己倾覆殷王，《诗》云：赫赫宗周，褒姒灭之。
每览前古，常兴叹息，不谓今日尘黩圣代。
作而不法，后嗣何观。
愿陛下详之，无为后人所笑。
使臣有以益国，菹醢之戮，臣之分也。
昔吴王不用子胥之言而麋鹿游于姑苏。
臣恐海内失望，棘荆生于阙庭，宗庙不血食，期有日矣。
来济上表谏曰：王者立后，上法乾坤，必择礼教名家，幽闲令淑，副四海之望，称神祗之意。
是故周文造舟以迎太姒，而兴《关雎》之化，百姓蒙祚；孝成纵欲，以婢为后，使皇统亡绝，社稷倾沦。
有周之隆既如彼，大汉之祸又如此，惟陛下详察。
上皆不纳。
它日，李勣入见，上问之曰：朕欲立武昭仪为后，遂良固执以为不可。
对曰：此陛下家事，何必更问外人。
汉世宗孝武皇帝元朔五年（丁巳公元前124年）。
以公孙弘为丞相，封平津侯。
弘性意忌，外宽内深。
诸尝与弘有隙，无近远，虽阳与善，后竟报其过。
董仲舒为人廉直，以弘为从谀，弘嫉之。
胶西王端骄恣，数犯法，所杀伤二千石甚众。
弘乃荐仲舒为胶西相；仲舒以病免。
汲黯常毁儒，面触弘，弘欲诛之以事，乃言上曰：右内史界部中多贵臣、宗室，难治，非素重臣不能任，请徙黯为右内史。
上从之。
春，大旱。
匈奴右贤王数侵扰朔方。
天子令车骑将军青将三万骑出高阙，卫尉苏建为游击将军，左内史李沮为高弩将军，太仆公孙贺为骑将军，代相李蔡为轻车将军，皆领属车骑将军，俱出朔方；大行李息、岸头侯张次公为将军，俱出右北平；凡十馀万人，击匈奴。
右贤王以为汉兵远，不能至，饮酒，醉。
卫青等兵出塞六七百里，夜至，围右贤王。
右贤王惊，夜逃，独与壮骑数百驰，溃围北去。
得右贤裨王十馀人，众男女万五千馀人，畜数十百万，于是引兵而还。
至塞，天子使使者持大将军印，即军中拜卫青为大将军，诸将皆属焉。
夏，四月，乙未，复益封青八千七百户，封青三子伉、不疑、登皆为列侯。
青固谢曰：臣幸得待罪行间，赖陛下神灵，军大捷，皆诸校尉力战之功也。
陛下幸已益封臣青；臣青子在襁褓中，未有勤劳，上列地封为三侯，非臣待罪行间所以劝士力战之意也。
天子曰：我非忘诸校尉功也。
乃封护军都尉公孙敖为合骑侯，都尉韩说为龙頟侯，公孙贺为南窌侯，李察为乐安侯，校尉李朔为涉轵侯，赵不虞为随成侯，公孙戎奴为从平侯，李沮、李息及校尉豆如意皆赐爵关内侯。
于是青尊宠，于群臣无二，公卿以下皆卑奉之，独汲黯与亢礼。
人或说黯曰：自天子欲群臣下大将军，大将军尊重，君不可以不拜。
黯曰：夫以大将军有揖客，反不重邪。
大将军闻，愈贤黯，数请问国家朝廷所疑，遇黯加于平日。
大将军青虽贵，有时侍中，上踞厕而视之；丞相弘燕见，上或时不冠；至如汲黯见，上不冠不见也。
上尝坐武帐中，黯前奏事，上不冠，望见黯，避帐中，使人可其奏。
其见敬礼如此。
于是丞相弘等奏：请为博士官置弟子五十人，复其身；第其高下，以补郎中、文学、掌故；即有秀才异等，辄以名闻；其不事学若下材，辄罢之。
秋，匈奴万骑入代，杀都尉朱英，略千馀人。
初，淮南王安，好读书属文，喜立名誉，招致宾客方术之士数千人。
其群臣、宾客，多江、淮间轻薄士，常以厉王迁死感激安。
建元六年，彗星见，或说王曰：先吴军时，彗星出，长数尺，然尚流血千里。
今彗星竟天，天下兵当大起。
王心以为然，乃益治攻战具，积金钱。
郎中雷被获罪于太子迁，时有诏，欲从军者辄诣长安，被即愿奋击匈奴。
太子恶被于王，斥免之，欲以禁后。
是岁，被亡之长安，上书自明。
事下廷尉治，踪迹连王，公卿请逮捕治王。
太子迁谋令人衣卫士衣，持戟居王旁，汉使有非是者，即刺杀之，因发兵反。
天子使中尉宏即讯王，王视中尉颜色和，遂不发。
公卿奏：安壅阏奋击匈奴者，格明诏，当弃市。
诏削二县。
既而安自伤曰：吾行仁义，反见削地。
耻之，于是为反谋益甚。
安与衡山王赐相责望，礼节间不相能。
衡山王后徐来谮太子爽于王，欲废之而立其弟孝。
王乃使孝客江都人枚赫、陈喜作輣车、锻矢，刻天子玺、将相军吏印。
汉世宗孝武皇帝元朔六年（戊午公元前123年）。
春，二月，大将军青出定襄，击匈奴；以合骑侯公孙敖为中将军，太仆公孙贺为左将军，翕侯赵信为前将军，卫尉苏建为右将军，郎中令李广为后将军，左内史李沮为强弩将军，咸属大将军。
赦天下。
夏，四月，卫青复将六将军出定襄，击匈奴，斩首虏万馀人。
议郎周霸曰：自大将军出，未尝斩裨将。
军正闳、长史安曰：不然。
初，平阳县吏霍仲孺给事平阳侯家，与青姊卫少儿私通，生霍去病。
是时，汉比岁发十馀万众击胡，斩捕首虏之士受赐黄金二十馀万斤，而汉军士马死者十馀万，兵甲转漕之费不与焉。
于是大司农经用竭，不足以奉战士。
六月，诏令民得买爵及赎禁锢，免臧罪。
置赏官，名曰武功爵，级十七万，凡直三十馀万金。
诸买武功爵至千夫者，得先除为吏。
吏道杂而多端，官职耗废矣。
汉世宗孝武皇帝元狩元年（己未公元前122年）。
淮南王安与宾客左吴等日夜为反谋，按舆地图，部署兵所从入。
诸使者道长安来，为妄言，言上无男，汉不治”，即喜；即言汉廷治，有男”，王怒，以为妄言，非也。
王召中郎伍被与谋反事，被曰：王安得此亡国之言乎。
今大王见高皇帝得天下之易也，独不观近世之吴、楚乎。
于是王乃作皇帝玺，丞相、御史大夫、将军、军吏、中二千石及旁近郡太守、都尉印，汉使节。
欲使人伪得罪而西，事大将军，一日发兵，即刺杀大将军。
且曰：汉廷大臣，独汲黯好直谏，守节死义，难惑以非；至如说丞相弘等，如发蒙振落耳。
会廷尉逮捕淮南太子，淮南王闻之，与太子谋，召相、二千石，欲杀而发兵。
召相，相至，内史、中尉皆不至。
王念，独杀相，无益也，即罢相。
王犹豫，计未决。
太子即自刭，不殊。
伍被自诣吏，告与淮南王谋反踪迹如此。
吏因捕太子、王后，围王宫，尽求捕王所与谋反宾客在国中者，索得反具，以闻。
下公卿治其党与，使宗正以符节治王。
未至，十一月，淮南王安自刭。
杀王后荼、太子迁，诸所与谋反者皆族。
廷尉汤曰：被首为王画反计，罪不可赦。
衡山王上书，请废太子爽，立其弟孝为太子。
爽闻，即遣所善白嬴之长安上书，言孝作輣车、锻矢，与王御者奸”，欲以败孝。
会有司捕所与淮南谋反者，得陈喜于衡山王子孝家，吏劾孝首匿喜。
孝闻律：先自告，除其罪”，即先自告所与谋反者枚赫、陈喜等。
公卿请逮捕衡山王治之，王自刭死。
王后徐来、太子爽及孝皆弃市，所与谋反者皆族。
凡淮南、衡山二狱，所连引列侯、二千石、豪杰等，死者数万人。
夏，四月，赦天下。
丁卯，立皇子据为太子，年七岁。
五月，乙巳晦，日有食之。
匈奴万人入上谷，杀数百人。
初，张骞自月氏还，具为天子言西域诸国风俗：大宛在汉正西，可万里。
其俗土著，耕田；多善马，马汗血；有城郭、室屋，如中国。
其东北则乌孙，东则于窴。
于窴之西，则水皆西流注西海，其东，水东流注盐泽。
盐泽潜行地下，其南则河源出焉。
盐泽去长安五千里。
匈奴右方居盐泽以东，至陇西长城，南接羌，鬲汉道焉。
乌孙、康居、奄蔡、大月氏，皆行国，随畜牧，与匈奴同俗。
大夏在大宛西南，与大宛同俗。
臣在大夏时，见邛竹杖、蜀布，问曰：安得此。
大夏国人曰：吾贾人往市之身毒。
身毒在大夏东南可数千里，其俗土著，与大夏同。
以骞度之，大夏去汉万二千里，居汉西南；今身毒国又居大夏东南数千里，有蜀物，此其去蜀不远矣。
今使大夏，从羌中，险，羌人恶之；少北，则为匈奴所得；从蜀，宜径，又无寇。
汉世宗孝武皇帝元狩二年（庚申，前121）。
冬，十月，上幸雍，祠五畤。
三月，戊寅，平津献侯公孙弘薨。
壬辰，以御史大夫乐安侯李蔡为丞相，廷尉张汤为御史大夫。
霍去病为票骑将军，将万骑出陇西，击匈奴，历五王国，转战六日，过焉支山千馀里，杀折兰王，斩卢侯王，执浑邪王子及相国、都尉，获首虏八千九百馀级，收休屠王祭天金人。
诏益封去病二千户。
匈奴入代、雁门，杀略数百人。
江都王建与其父易王所幸淖姬等及女弟征臣奸。
胶东康王寄薨。
秋，匈奴浑邪王降。
是时，单于怒浑邪王、休屠王居西方为汉所杀虏数万人，欲召诛之。
浑邪王与休屠王恐，谋降汉，先遣使向边境要遮汉人，令报天子。
是时，大行李息将城河上，得浑邪王使，驰传以闻。
天子闻之，恐其以诈降而袭边，乃令票骑将军将兵往迎之。
休屠王后悔，浑邪王杀之，并其众。
票骑既渡河，与浑邪王众相望。
浑邪王裨将见汉军，而多不欲降者，颇遁去。
票骑乃驰入，得与浑邪王相见，斩其欲亡者八千人，遂独遣浑邪王乘传先诣行在所，尽将其众渡河。
降者四万馀人，号称十万。
既至长安，天子所以赏赐者数十巨万；封浑邪王万户，为漯阴侯，封其裨王呼毒尼等四人皆为列侯。
益封票骑千七百户。
居顷之，乃分徙降者边五郡故塞外，而皆在河南，因其故俗为五属国。
而金城河西，西并南山至盐泽，空无匈奴，匈奴时有候者到而希矣。
休屠王太子日磾与母阏氏、弟伦俱没入官，输黄门养马。
汉世宗孝武皇帝元狩三年（辛西公元前120年）。
春，有星孛于东方。
淮南王之谋反也，胶东康王寄微闻其事，私作战守备。
及吏治淮南事，辞出之。
寄母王夫人，即皇太后之女弟也，于上最亲，意自伤，发病而死，不敢置后。
上闻而怜之，立其长子贤为胶东王。
又封其所爱少子庆为六安王，王故衡山王地。
秋，匈奴入右北平、定襄，各数万骑，杀略千馀人。
是岁，得神马于渥洼水中。
上方立乐府，使司马相如等造为诗赋，以宦者李延年为协律都尉，佩二千石印；弦次初诗以合八音之调。
诗多《尔雅》之文，通一经之士不能独知其辞，必集会《五经》家相与共讲习读之，乃能通知其意。
及得神马，次以为歌。
汲黯曰：凡王者作乐，上以承祖宗，下以化兆民。
今陛下得马，诗以为歌，协于宗庙，先帝百姓岂能知其音邪。
上默然不说。
汉世宗孝武皇帝元狩四年（壬戍公元前119年）。
春，有星孛于东北。
夏，有长星出于西北。
东道回远而水草少，广自请曰：臣部为前将军，今大将军乃徙令臣出东道。
票骑将军骑兵车重与大将军军等，而无裨将，悉以李敢等为大校，当裨将，出代、右北平二千馀里，绝大幕，直左方兵，获屯头王、韩王等三人，将军、相国、当户、都尉八十三人，封狼居胥山，禅于姑衍，登临翰海，卤获七万四百四十三级。
天子以五千八百户益封票骑将军；又封其所部右北平太守路博德等四人为列侯，从票侯破奴等二人益封，校尉敢为关内侯，食邑；军吏卒为官、赏赐甚多。
两军之出塞，塞阅官及私马凡十四万匹，而复入塞者不满三万匹。
乃益置大司马位，大将军、票骑将军皆为大司马，定令，令票骑将军秩禄与大将军等。
自是之后，大将军青日退而票骑日益贵。
大将军故人、门下士多去事票骑，辄得官爵，唯任安不肯。
汉渡河自朔方以西至令居，往往通渠，置田官，吏卒五六万人，稍蚕食匈奴以北；然亦以马少，不复大出击匈奴矣。
曰：不能。
对曰：不能。
是岁，汲黯坐法免，以定襄太守义纵为右内史，河内太守王温舒为中尉。
及义纵为南阳太守，至关，宁成侧行送迎。
天子闻之，皆以为能，故擢为中二千石。
齐人少翁，以鬼神方见上。
上有所幸王夫人卒，少翁以方夜致鬼，如王夫人之貌，天子自帷中望见焉。
于是乃拜少翁为文成将军，赏赐甚多，以客礼礼之。
文成又劝上作甘泉宫，中为台室，画天、地、太一诸鬼神而置祭具，以致天神。
居岁馀，其方益衰，神不至。
乃为帛书以饭牛，佯不知，言曰：此牛腹中有奇。
杀视，得书，书言甚怪，天子识其手书，问其人，果是伪书。
于是诛文成将军而隐之。
周威烈王二十三年（戊寅公元前403年）。
初命晋大夫魏斯、赵籍、韩虔为诸侯。
臣光曰：。
臣闻天子之职莫大于礼，礼莫大于分，分莫大于名。
何谓礼。
纪纲是也。
何谓分。
君、臣是也。
何谓名。
公、侯、卿、大夫是也。
文王序《易》，以乾、坤为首。
君臣之礼既坏矣，则天下以智力相雄长，遂使圣贤之后为诸侯者，社稷无不泯绝，生民之类糜灭几尽，岂不哀哉。
初，智宣子将以瑶为后，智果曰：不如宵也。
赵简子之子，长曰伯鲁，幼曰无恤。
将置后，不知所立，乃书训戒之辞于二简，以授二子曰：谨识之。
三年而问之，伯鲁不能举其辞；求其简，已失之矣。
问无恤，诵其辞甚习；求其简，出诸袖中而奏之。
于是简子以无恤为贤，立以为后。
及智宣子卒，智襄子为政，与韩康子、魏桓子宴于蓝台。
智伯戏康子而侮段规。
智国闻之，谏曰：主不备难，难必至矣。
智伯曰：难将由我。
我不为难，谁敢兴之。
对曰：不然。
夏书》有之：一人三失，怨岂在明，不见是图。
夫君子能勤小物，故无大患。
今主一宴而耻人之君相，又弗备，曰不敢兴难’，无乃不可乎。
蚋、蚁、蜂、虿，皆能害人，况君相乎。
弗听。
康子曰：善。
赵襄子使张孟谈潜出见二子，曰：臣闻唇亡则齿寒。
今智伯帅韩、魏以攻赵，赵亡则韩、魏为之次矣。
二子曰：我心知其然也；恐事未遂而谋泄，则祸立至矣。
张孟谈曰：谋出二主之口，入臣之耳，何伤也。
二子乃潜与张孟谈约，为之期日而遣之。
襄子夜使人杀守堤之吏，而决水灌智伯军。
智伯军救水而乱，韩、魏翼而击之，襄子将卒犯其前，大败智伯之众，遂杀智伯，尽灭智氏之族。
唯辅果在。
臣光曰：智伯之亡也，才胜德也。
夫才与德异，而世俗莫之能辨，通谓之贤，此其所以失人也。
夫聪察强毅之谓才，正直中和之谓德。
才者，德之资也；德者，才之帅也。
云梦之竹，天下之劲也；然而不矫揉，不羽括，则不能以入坚。
棠谿之金，天下之利也；然而不熔范，不砥砺，则不能以击强。
是故才德全尽谓之圣人”，才德兼亡谓之愚人”；德胜才谓之君子”，才胜德谓之小人”。
凡取人之术，苟不得圣人、君子而与之，与其得小人，不若得愚人。
何则。
君子挟才以为善，小人挟才以为恶。
挟才以为善者，善无不至矣；挟才以为恶者，恶亦无不至矣。
愚者虽欲为不善，智不能周，力不能胜，譬如乳狗搏人，人得而制之。
小人智足以遂其奸，勇足以决其暴，是虎而翼者也，其为害岂不多哉。
夫德者人之所严，而才者人之所爱；爱者易亲，严者易疏，是以察者多蔽于才而遗于德。
自古昔以来，国之乱臣，家之败子，才有馀而德不足，以至于颠覆者多矣，岂特智伯哉。
故为国为家者苟能审于才德之分而知所先后，又何失人之足患哉。
襄子为伯鲁之不立也，有子五人，不肯置后。
封伯鲁之子于代，曰代成君，早卒；立其子浣为赵氏后。
襄子卒，弟桓子逐浣而自立；一年卒。
赵氏之人曰：桓子立非襄主意。
乃共杀其子，复迎浣而立之，是为献子。
献子生籍，是为烈侯。
魏斯者，魏桓子之孙也，是为文侯。
韩康子生武子；武子生虔，是为景侯。
文侯与群臣饮酒，乐，而天雨，命驾将适野。
左右曰：今日饮酒乐，天又雨，君将安之。
文侯曰：吾与虞人期猎，虽乐，岂可无一会期哉。
乃往，身自罢之。
使乐羊伐中山，克之；以封其子击。
文侯问于群臣曰：我何如主。
皆曰：仁君。
任座曰：君得中山，不以封君之弟而以封君之子，何谓仁君。
文侯怒，任座趋出。
次问翟璜，对曰：仁君。
文侯曰：何以知之。
对曰：臣闻君仁则臣直。
向者任座之言直，臣是以知之。
文侯悦，使翟璜召任座而反之，亲下堂迎之，以为上客。
文侯与田子方饮，文侯曰：钟声不比乎。
左高。
子方不为礼。
文侯谓李克曰：先生尝有言曰：家贫思良妻；国乱思良相。
文侯曰：先生临事勿让。
吴起者，卫人，仕于鲁。
起之为将，与士卒最下者同衣食，卧不设席，行不骑乘，亲裹赢粮，与士卒分劳苦。
卒有病疽者，起为吮之。
卒母闻而哭之。
人曰：子，卒也，而将军自吮其疽，何哭为。
母曰：非然也。
往年吴公吮其父疽，其父战不旋踵，遂死于敌。
吴公今又吮其子，妾不知其死所矣，是以哭之。
燕公薨，子僖公立。
周威烈王二十四年（己卯公元前402年）。
王崩，子安王骄立。
盗杀楚声王，国人立其子悼王。
周安王元年（庚辰公元前401年）。
秦伐魏，至阳孤。
周安王二年（辛巳公元前400年）。
魏、韩、赵伐楚，至桑丘。
郑围韩阳翟。
韩景侯薨，子烈侯取立。
赵烈侯薨，国人立其弟武侯。
秦简公薨，子惠公立。
周安王三年（壬午公元前399年）。
王子定奔晋。
虢山崩，壅河。
周安王四年（癸未公元前398年）。
楚围郑。
郑人杀其相驷子阳。
周安王五年（甲申公元前397年）。
日有食之。
三月，盗杀韩相侠累。
周安王六年（乙酉公元前396年）。
郑驷子阳之党弑公，而立其弟乙，是为康公。
宋悼公薨，子休公田立。
周安王八年（丁亥公元前394年）。
齐伐鲁，取最。
郑负黍叛，复归韩。
周安王九年（戊子公元前393年）。
魏伐郑。
晋烈公薨，子孝公倾立。
周安王十一年（庚寅公元前391年）。
秦伐韩宜阳，取六邑。
初，田常生襄子盘，盘生庄子白，白生太公和。
是岁，齐田和迁齐康公于海上，使食一城，以奉其先祀。
周安王十二年（辛卯公元前390年）。
秦、晋战于武城。
齐伐魏，取襄阳。
鲁败齐师于平陆。
周安王十三年（壬辰公元前389年）。
秦侵晋。
齐田和会魏文侯、楚人、卫人于浊泽，求为诸侯。
魏文侯为之请于王及诸侯，王许之。
周安王十五年（甲午公元前387年）。
秦伐蜀，取南郑。
魏文侯薨，太子击立，是为武侯。
武侯浮西河而下，中流顾谓吴起曰：美哉山河之固，此魏国之宝也。
魏置相，相田文。
吴起不悦，谓田文曰：请与子论功可乎。
田文曰：可。
起曰：将三军，使士卒乐死，敌国不敢谋，子孰与起。
文曰：不如子。
起曰：治百官，亲万民，实府库，子孰与起。
文曰：不如子。
起曰：守西河，秦兵不敢东乡，韩、赵宾从，子孰与起。
文曰：不如子。
起曰：此三者子皆出吾下，而位居吾上，何也。
文曰：主少国疑，大臣未附，百姓不信，方是之时，属之子乎，属之我乎。
起默然良久曰：属之子矣。
久之，魏相公叔尚主而害吴起。
楚悼王素闻其贤，至则任之为相。
起明法审令，捐不急之官，废公族疏远者，以抚养战斗之士，要在强兵，破游说之言从横者。
于是南平百越，北却三晋，西伐秦，诸侯皆患楚之强；而楚之贵戚大臣多怨吴起者。
秦惠公薨，子出公立。
赵武侯薨，国人复立烈侯之太子章，是为敬侯。
韩烈侯薨，子文侯立。
周安王十六年（乙未公元前386年）。
初命齐大夫田和为诸侯。
赵公子朝作乱，奔魏；与魏袭邯郸，不克。
周安王十七年（丙申公元前385年）。
秦庶长改逆献公于河西而立之；杀出子及其母，沈之渊旁。
齐伐鲁。
韩伐郑，取阳城；伐宋，执宋公。
齐太公薨，子桓公午立。
周安王十九年（戊戌公元前383年）。
魏败赵师于兔台。
周安王二十年（己亥公元前382年）。
日有食之，既。
周安王二十一年（庚子公元前381年）。
楚悼王薨。
贵戚大臣作乱，攻吴起；起走之王尸而伏之。
击起之徒因射刺起，并中王尸。
既葬，肃王即位，使令尹尽诛为乱者；坐起夷宗者七十馀家。
周安王二十二年（辛丑公元前380年）。
齐伐燕，取桑丘。
魏、韩、赵伐齐，至桑丘。
周安王二十三年（壬寅公元前379年）。
赵袭卫，不克。
是岁，齐桓公亦薨，子威王因齐立。
周安王二十四年（癸卯公元前378年）。
狄败魏师于浍。
魏、韩、赵伐齐，至灵丘。
晋孝公薨，子靖公俱酒立。
周安王二十五年(甲辰前377)。
蜀伐楚，取兹方。
子思言苟变于卫侯曰：其才可将五百乘。
公曰：吾知其可将；然变也尝为吏，赋于民而食人二鸡子，故弗用也。
子思曰：夫圣人之官人，犹匠之用木也，取其所长，弃其所短；故杞梓连抱而有数尺之朽，良工不弃。
今君处战国之世，选爪牙之士，而以二卵弃干城之将，此不可使闻于邻国也。
公再拜曰：谨受教矣。
卫侯言计非是，而群臣和者如出一口。
子思曰：以吾观卫，所谓君不君，臣不臣’者也。
公丘懿子曰：何乃若是。
子思曰：人主自臧，则众谋不进。
事是而臧之，犹却众谋，况和非以长恶乎。
夫不察事之是非而悦人赞已，暗莫甚焉；不度理之所在而阿谀求容，谄莫甚焉。
君暗臣谄，以居百姓之上，民不与也。
若此不已，国无类矣。
子思言于卫侯曰：君之国事将日非矣。
公曰：何故。
对曰：有由然焉。
君出言自以为是，而卿大夫莫敢矫其非；卿大夫出言亦自以为是，而士庶人莫敢矫其非。
君臣既自贤矣，而群下同声贤之，贤之则顺而有福，矫之则逆而有祸，如此则善安从生。
诗》曰：具曰予圣，谁知乌之雌雄。
抑亦似君之君臣乎。
鲁穆公薨，子共公奋立。
韩文侯薨，子哀侯立。
周安王二十六年（乙巳公元前376年）。
王崩，子烈王喜立。
魏、韩、赵共废晋靖公为家人而分其地。
周烈王元年（丙午公元前375年）。
日有食之。
韩灭郑，因徙都之。
赵敬侯薨，子成侯种立。
周烈王三年（戊申公元前373年）。
燕败齐师于林狐。
鲁伐齐，入阳关。
魏伐齐，至博陵。
燕僖公薨，子桓公立。
宋休公薨，子辟公立。
卫慎公薨，子声公训立。
周烈王四年（己酉公元前372年）。
赵伐卫，取都鄙七十三。
魏败赵师于北蔺。
周烈王五年（庚戌公元前371年）。
魏伐楚，取鲁阳。
韩严遂弑哀侯，国人立其子懿侯。
初，哀侯以韩为相而爱严遂，二人甚相害也。
严遂令人刺韩于朝，走哀侯，哀侯抱之；人刺韩，兼及哀侯。
魏武侯薨，不立太子，子与公中缓争立，国内乱。
周烈王六年（辛亥公元前370年）。
齐威王来朝。
是时周室微弱，诸侯莫朝，而齐独朝之，天下以此益贤威王。
赵伐齐，至鄄。
魏败赵师于怀。
楚肃王薨，无子，立其弟良夫，是为宣王。
宋辟公薨，子剔成立。
周烈王七年（壬子公元前369年）。
日有食之。
王崩，弟扁立，是为显王。
魏大夫王错出奔韩。
公孙颀谓韩懿侯曰：魏乱，可取也。
懿侯乃与赵成侯合兵伐魏，战于浊泽，大破之，遂围魏。
成侯曰：杀，立公中缓，割地而退，我二国之利也。
懿侯曰：不可。
杀魏君，暴也；割地而退，贪也。
太史公曰：魏惠王所以身不死、国不分者，二国之谋不和也。
若从一家之谋，魏必分矣。
故曰：君终，无适子，其国可破也。
唐高宗天皇大圣大弘孝皇帝龙朔二年（壬戌公元662年）。
八月，壬寅，以许敬宗为太子少师、同东西台三品、知西台事。
九月，戊寅，初令八品、九品衣碧。
冬，十月，丁酉，上幸骊山温汤，太子监国；丁未，还宫。
庚戌，西台侍郎陕人上官仪同东西台三品。
癸丑，诏以四年正月有事于泰山，仍以来年二月幸东都。
左相许圉师之子奉辇直长自然，游猎犯人田，田主怒，自然以鸣镝射之。
至于作威福者，或手握强兵，或身居重镇；臣以文吏，奉事圣明，惟知闭门自守，何敢作威福。
许敬宗曰：人臣如此，罪不容诛。
癸酉，立皇子旭轮为殷王。
十二月，戊申，诏以方讨高丽、百济，河北之民，劳于征役，其封泰山、幸东都并停。
海道总管苏海政受诏讨龟兹，敕兴昔亡、继往绝二可汗发兵与之俱。
至兴昔亡之境，继往绝素与兴昔亡有怨，密谓海政曰：弥射谋反，请诛之。
”时海政兵才数千，集军吏谋曰：弥射若反，我辈无噍类，不如先事诛之。
乃矫称敕，令大总管赍帛数万段赐可汗及诸酋长，兴昔亡帅其徒受赐，海政悉收斩之。
其鼠尼施、拔塞干两部亡走，海政与继往绝追讨，平之。
军还，至疏勒南，弓月部复引吐蕃之众来，欲与唐兵战；海政以师老不敢战，以军资赂吐蕃，约和而还。
由是诸部落皆以兴昔亡为冤，各有离心。
继往绝寻卒，十姓无主，有阿史那都支及李遮匐收其馀众附于吐蕃。
是岁，西突厥寇庭州，刺史来济将兵拒之，谓其众曰：吾久当死，幸蒙存全以至今日，当以身报国。
遂不释甲胄，赴敌而死。
唐高宗天皇大圣大弘孝皇帝龙朔三年（癸亥公元663年）。
春，正月，左武卫将军郑仁泰讨铁勒叛者馀种，悉平之。
乙酉，以李义府为右相，仍知选事。
二月，徙燕然都护府于回纥，更名瀚海都护；徙故瀚海都护于云中古城，更名云中都护。
三月，许圉师再贬虔州刺史，杨德裔以阿党流庭州，圉师子文思、自然并免官。
或作《河间道行军元帅刘祥道破铜山大贼李义府露布》，榜之通衢。
义府多取人奴婢，及败，各散归其家，故其露布云：混奴婢而乱放，各识家而竞入。
乙未，置鸡林大都督府于新罗国，以金法敏为之。
丙午，蓬莱宫含元殿成，上始移仗居之，更命故宫曰西内。
戊申，始御紫宸殿听政。
五月，壬午，柳州蛮酋吴君解反；遣冀州长史刘伯英、右武卫将军冯士翙发岭南兵讨之。
吐蕃与吐谷浑互相攻，各遣使上表论曲直，更来求援；上皆不许。
吐蕃禄东赞屯青海，遣使者论仲琮入见，表陈吐谷浑之罪，且请和亲。
上不许，遣左卫郎将刘文祥使于吐蕃，降玺书责让之。
秋，八月，戊申，上以海东累岁用兵，百姓困于征调，士卒战溺死者甚众，诏罢三十六州所造船，遣司元太常伯窦德玄等分诣十道，问人疾苦，黜陟官吏。
德玄，毅之曾孙也。
九月，戊午，熊津道行军总管、右威卫将军孙仁师等破百济馀众及倭兵于白江，拔其周留城。
初，刘仁愿、刘仁轨既克真岘城，诏孙仁师将兵，浮海助之。
百济王丰南引倭人以拒唐兵。
仁师与仁愿、仁轨合兵，势大振。
初，百济西部人黑齿常之，长七尺馀，骁勇有谋略，仕百济为达率兼郡将，犹中国刺史也。
苏定方克百济，常之帅所部随众降。
定方絷其王及太子，纵兵劫掠，壮者多死。
常之惧，与左右十馀人遁归本部，收集亡散，保任存山，结栅以自固，旬月间归附者三万馀人。
定方遣兵攻之，常之拒战，唐兵不利；常之复取二百馀城，定方不能克而还。
常之与别部将沙吒相如各据险以应福信，百济既败，皆帅其众降。
刘仁轨使常之、相如自将其众，取任存城，仍以粮仗助之。
孙仁师曰：此属兽心，何可信也。
仁轨曰：吾观二人皆忠勇有谋，敦信重义；但向者所托，未得其人，今正是其感激立效之时，不用疑也。
遂给其粮仗，分兵随之，攻拔任存城，迟受信弃妻子，奔高丽。
诏刘仁轨将兵镇百济，召孙仁师、刘仁愿还。
百济兵火之馀，比屋凋残，僵尸满野。
仁轨始命瘗骸骨，籍户口，理村聚，署官长，通道涂，立桥梁，补堤堰，复陂塘，课耕桑，赈贫乏，养孤老，立唐社稷，颁正朔及庙讳；百济大悦，阖境各安其业。
然后修屯田，储糗粮，训士卒，以图高丽。
刘仁愿至京帅，上问之曰：卿在海东，前后奏事，皆合机宜，复有文理。
卿本武人，何能如是。
仁愿曰：此皆刘仁轨所为，非臣所及也。
上悦，加仁轨六阶，正除带方州刺史，为筑第长安，厚赐其妻子，遣使赍玺书劳勉之。
上官仪曰：仁轨遭黜削而能尽忠，仁愿秉节制而能推贤，皆可谓君子矣。
冬，十月，辛巳朔，诏太子每五日于光顺门内视诸司奏事，其事之小者，皆委太子决之。
十二月，庚子，诏改来年元。
壬寅，以安西都护高贤为行军总管，将兵击弓月以救于阗。
是岁，大食击波斯、拂菻，破之；南侵婆罗门，吞灭诸胡，胜兵四十馀万。
唐高宗天皇大圣大弘孝皇帝麟德元年（甲子公元664年）。
春，正月，甲子，改云中都护府为单于大都护府，以殷王旭轮为单于大都护。
初，李靖破突厥，迁三百帐于云中城，阿史德氏为其长。
至是，部落渐众，阿史德氏诣阙，请如胡法立亲王为可汗以统之。
上召见，谓曰：今之可汗，古之单于也。
故更为单于都护府，而使殷王遥领之。
二月，戊子，上行幸万年宫。
夏，四月，壬子，卫州刺史道孝王元庆薨。
丙午，魏州刺史郇公孝协坐赃，赐死。
司宗卿陇西王傅义奏孝协父叔良死王事，孝协无兄弟，恐绝嗣。
上曰：画一之法，不以亲疏异制，苟害百姓，虽皇太子亦所不赦。
孝协有一子，何忧乏祀乎。
孝协竟自尽于第。
五月，戊申朔，遂州刺史许悼王孝薨。
乙卯，于昆明之弄栋川置姚州都督府。
秋，七月，丁未朔，诏以三年正月有事于岱宗。
八月，丙子，车驾还京师，幸旧宅，留七日；壬午，还蓬莱宫。
丁亥，以司列太常伯刘祥道兼右相，大司宪窦德玄为司元太常伯、检校左相。
冬，十月，庚辰，检校熊津都督刘仁轨上言：。
臣伏睹所存戍兵，疲羸者多，勇健者少，衣服贫敝，唯思西归，无心展效。
臣问以往在海西，见百姓人人应募，争欲从军，或请自办衣粮，谓之义征”，何为今日士卒如此。
咸言：今日官府与曩时不同，人心亦殊。
曩时东西征役，身没王事，并蒙敕使吊祭，追赠官爵，或以死者官爵回授子弟，凡渡辽海者，皆赐勋一转。
自显庆五年以来，征人屡经渡海，官不记录，其死者亦无人谁何。
州县每发百姓为兵，其壮而富者，行钱参逐，皆亡匿得免；贫者身虽老弱，被发即行。
顷者破百济及平壤苦战，当时将帅号令，许以勋赏，无所不至；及达西岸，惟闻枷锁推禁，夺赐破勋，州县追呼，无以自存，公私困弊，不可悉言。
以是昨发海西之日已有逃亡自残者，非独至海外而然也。
又，本因征役勋级以为荣宠；而比年出征，皆使勋官挽引，劳苦与白丁无殊，百姓不愿从军，率皆由此。
臣又问：曩日士卒留镇五年，尚得支济，今尔等始经一年，何为如此单露。
咸言：初发家日，惟令备一年资装；今已二年，未有还期。
臣检校军士所留衣，今冬仅可充事，来秋以往，全无准拟。
陛下留兵海外，欲殄灭高丽。
百济、高丽，旧相党援，倭人虽远，亦共为影响，若无镇兵，还成一国。
今既资戍守，又置屯田，所借士卒同心同德，而众有此议，何望成功。
自非有所更张，厚加慰劳，明赏重罚以起士心，若止如今日已前处置，恐师众疲老，立效无日。
逆耳之事，或无人为陛下尽言，故臣披露肝胆，昧死奏陈。
上深纳其言，遣右威卫将军刘仁愿将兵渡海以代旧镇之兵，仍敕仁轨俱还。
仁轨谓仁愿曰：国家悬军海外，欲以经略高丽，其事非易。
今收获未毕，而军吏与士卒一时代去，军将又归；夷人新服，众心未安，必将生变。
不如且留旧兵，渐令收获，办具资粮，节级遣还；军将且留镇抚，未可还也。
仁愿曰：吾前还海西，大遭谗谤，云吾多留兵众，谋据海东，几不免祸。
今日唯知准敕，岂敢擅有所为。
仁轨曰：人臣苟利于国，知无不为，岂恤其私。
乃上表陈便宜，自请留镇海东。
上从之。
仍以扶馀隆为熊津都尉，使招辑其馀众。
初，武后能屈身忍辱，奉顺上意，故上排群议而立之；及得志，专作威福，上欲有所为，动为后所制，上不胜其忿。
有道士郭行真，出入禁中，尝为厌胜之术，宦者王伏胜发之。
上大怒，密召西台侍郎、同东西台三品上官仪议之。
仪因言：皇后专恣，海内所不与，请废之。
上意亦以为然，即命仪草诏。
左右奔告于后，后遽诣上自诉。
诏草犹在上所，上羞缩不忍，复待之如初；犹恐后怨怒，因绐之曰：我初无此心，皆上官仪教我。
仪先为陈王咨议，与王伏胜俱事故太子忠，后于是使许敬宗诬奏仪、伏胜与忠谋大逆。
十二月，丙戌，仪下狱，与其子庭芝、王伏胜皆死，籍没其家。
戊子，赐忠死于流所。
右相刘祥道坐与仪善，罢政事，为司礼太常伯，左肃机郑钦泰等朝士流贬者甚众，皆坐与仪交通故也。
自是上每视事，则后垂帘于后，政无大小，皆与闻之。
天下大权，悉归中宫，黜陟、杀生，决于其口，天子拱手而已，中外谓之二圣。
太子右中护、检校西台侍郎乐彦玮、西台侍郎孙处约并同东西台三品。
唐高宗天皇大圣大弘孝皇帝麟德二年（乙丑公元665年）。
春，正月，丁卯，吐蕃遣使入见，请复与吐谷浑和亲，仍求赤水地畜牧，上不许。
二月，壬午，车驾发京师，丁酉，至合璧宫。
上语及隋炀帝，谓侍臣曰：炀帝拒谏而亡，朕常以为戒，虚心求谏；而竟无谏者，何也。
李勣对曰：陛下所为尽善，群臣无得而谏。
三月，甲寅，以兼司戎太常伯姜恪同东西台三品。
恪，宝谊之子也。
辛未，东都乾元殿成。
闰月，壬申朔，车驾至东都。
夏，四月，戊辰，左侍极陆敦信检校右相；西台侍郎孙处约、太子右中护、检校西台侍郎乐彦玮并罢政事。
秘阁郎中李淳风以傅仁均《戊寅历》推步浸疏，乃增损刘焯《皇极历》，更撰《麟德历》；五月，辛卯，行之。
秋，七月，己丑，兗州都督邓康王元裕薨。
上命熊津都尉扶馀隆与新罗王法敏释去旧怨；八月，壬子，同盟于熊津城。
刘仁轨以新罗、百济、耽罗、倭国使者浮海西还，会祠泰山，高丽亦遣太子福男来侍祠。
冬，十月，癸丑，皇后表称：封禅旧仪，祭皇地祗，太后昭配，而令公卿行事，礼有未安，至日，妾请帅内外命妇奠献。
诏：禅社首以皇后为亚献，越国太妃燕氏为终献。
”壬戌，诏：封禅坛所设上帝、后土位，先用藁秸、陶匏等，并宜改用茵褥、罍爵，其诸郊祀亦宜准此。
又诏：自今郊庙享宴，文舞用《功成庆善之乐》，武舞用《神功破陈之乐》。
丙寅，上发东都，从驾文武仪仗，数百里不绝。
列营置幕，弥亘原野。
东自高丽，西至波斯、乌长诸国朝会者，各帅其属扈从，穹庐毳幕，牛羊驼马，填咽道路。
时比岁丰稔，米斗至五钱，麦、豆不列于市。
寿张人张公艺九世同居，齐、隋、唐皆旌表其门。
上过寿张，幸其宅，问所以能共居之故，公艺书忍”字百馀以进。
上善之，赐以缣帛。
十二月，丙午，车驾至齐州，留十日。
丙辰，发灵岩顿，至泰山下，有司于山南为圆坛，山上为登封坛，社首山上为降禅方坛。
唐高宗天皇大圣大弘孝皇帝乾封元年（丙寅公元666年）。
春，正月，戊辰朔，上祀昊天上帝于泰山南。
己巳，登泰山，封玉牒，上帝册藏以玉匮，配帝册藏以金匮，皆缠以金绳，封以金泥，印以玉玺，藏以石䃭。
庚午，降禅于社首，祭皇地祇。
上初献毕，执事者皆趋下。
宦者执帷，皇后升坛亚献，帷帟皆以锦绣为之；酌酒，实俎豆，登歌，皆用宫人。
壬申，上御朝觐坛，受朝贺；赦天下，改元。
文武官三品已上赐爵一等，四品已下加一阶。
先是阶无泛加，皆以劳考叙进，至五品三品，仍奏取进止，至是始有泛阶，比及末年，服绯者满朝矣。
时大赦，惟长流人不听还，李义府忧愤发病卒。
自义府流窜，朝士日忧其复入，及闻其卒，众心乃安。
丙戌，车驾发泰山；辛卯，至曲阜，赠孔子太师，以少牢致祭。
癸未，至亳州，谒老君庙，上尊号曰太上玄元皇帝。
丁丑，至东都，留六日；甲申，幸合璧宫；夏，四月，甲辰，至京师，谒太庙。
庚戌，左侍极兼检校右相陆敦信以老疾辞职，拜大司成，兼左侍极，罢政事。
五月，庚寅，铸乾封泉宝钱，一当十，俟期年尽废旧钱。
高丽泉盖苏文卒，长子男生代为莫离支，初知国政，出巡诸城，使其弟男建、男产知留后事。
秋，七月，乙丑朔，徙殷王旭轮为豫王。
以大司宪兼检校太子左中护刘仁轨为右相。
初，仁轨为给事中，按毕正义事，李义府怨之，出为青州刺史。
义府谓异式曰：君能办事，不忧无官。
八月，辛丑，司元太常伯兼检校左相窦德玄薨。
初，武士彟娶相里氏，生男元庆、元爽；又娶杨氏，生三女，长适越王府法曹贺兰越石，次皇后，次适郭孝慎。
士彟卒，元庆、元爽及士彟兄子惟良、怀运皆不礼于杨氏，杨氏深衔之。
越石、孝慎及孝慎妻并早卒，越石妻生敏之及一女而寡。
后既立，杨氏号荣国夫人，越石妻号韩国夫人，惟良自始州长史超迁司卫少卿，怀运自瀛州长史迁淄州刺史，元庆自右卫郎将为宗正少卿，元爽自安州户曹累迁少府少监。
荣国夫人尝置酒，谓惟良等曰：颇忆畴昔之事乎。
今日之荣贵复何如。
对曰：惟良等幸以功臣子弟，早登宦籍，揣分量才，不求贵达，岂意以皇后之故，曲荷朝恩，夙夜忧惧，不为荣也。
荣国不悦。
皇后乃上疏，请出惟良等为远州刺史，外示廉抑，实恶之也。
于是以惟良检校始州刺史，元庆为龙州刺史，元爽为濠州刺史。
元庆至州，以忧卒。
元爽坐事流振州而死。
韩国夫人及其女以后故出入禁中，皆得幸于上。
韩国寻卒，其女赐号魏国夫人。
上欲以魏国为内职，心难后未决，后恶之。
会惟良、怀运与诸州刺史诣泰山朝觐，从至京师，惟良等献食。
后密置毒醢中，使魏国食之，暴卒，因归罪于惟良、怀运，丁未，诛之，改其姓为蝮式。
怀运兄怀亮早卒，其妻善氏尤不礼于荣国，坐惟良等没入掖庭，荣国令后以他事束棘鞭之，肉尽见骨而死。
九月，庞同善大破高丽兵，泉男生帅众与同善合。
诏以男生为特进、辽东大都督，兼平壤道安抚大使，封玄菟郡公。
冬，十二月，己酉，以李勣为辽东道行军大总管兼安抚大使，以司列少常伯安陆郝处俊副之，以击高丽。
庞同善、契苾何力并为辽东道行军副大总管兼安抚大使如故；其水陆诸军总管并运粮使窦义积、独孤卿云、郭待封等，并受勣处分。
河北诸州租赋悉诣辽东给军用。
待封，孝恪之子也。
勣欲与其婿京兆杜怀恭偕行，以求勋效。
怀恭辞以贫，勣赡之；复辞以无奴马，又赡之。
怀恭辞穷，乃亡匿岐阳山中，谓人曰：公欲以我立法耳。
勣闻之，流涕曰：杜郎疏放，此或有之。
乃止。
唐高宗天皇大圣大弘孝皇帝乾封二年（丁卯公元667年）。
春，正月，上耕籍田，有司进耒耜，加以雕饰。
上曰：耒耜农夫所执，岂宜如此之丽。
命易之。
既而耕之，九推乃止。
自行乾封泉宝钱，谷帛踊贵，商贾不行，癸未，诏罢之。
二月，丁酉，涪陵悼王愔薨。
辛丑，复以万年宫为九成宫。
生羌十二州为吐蕃所破，三月，戊寅，悉罢之。
上屡责侍臣不进贤，众莫敢对。
司列少常伯李安期对曰：天下未尝无贤，亦非群臣敢蔽贤也。
比来公卿有所荐引，为谗者已指为朋党，滞淹者未获伸而在位者先获罪，是以各务杜口耳。
陛下果推至诚以待之，其谁不愿举所知。
此在陛下，非在群臣也。
上深以为然。
安期，百药之子也。
夏，四月，乙卯，西台侍郎杨弘武、戴至德、正谏大夫兼东台侍郎李安期、东台舍人昌乐张文瓘、司列少常伯兼正谏大夫河北赵仁本并同东西台三品。
弘武，素之弟子；至德，胄之兄子也。
时造蓬莱、上阳、合璧等宫，频征伐四夷，厩马万匹，仓库渐虚，张文瓘谏曰：隋鉴不远，愿勿使百姓生怨。
上纳其言，减厩马数千匹。
秋，八月，己丑朔，日有食之。
辛亥，东台侍郎同东西台三品李安期出为荆州长史。
九月，庚申，上以久疾，命太子弘监国。
辛未，李勣拔高丽之新城，使契苾何力守之。
勣初度辽，谓诸将曰：新城，高丽西边要害，不先得之，馀城未易取也。
庞同善、高侃尚在新城，泉男建遣兵袭其营，左武卫将军薛仁贵击破之。
郭待封以水军自别道趣平壤，勣遣别将冯师本载粮仗以资之。
师本船破，失期，待封军中饥窘，欲作书与勣，恐为虏所得，知其虚实，乃作离合诗以与勣。
勣怒曰：军事方急，何以诗为。
必斩之。
行军管记通事舍人河南元万顷为释其义，勣乃更遣粮仗赴之。
万顷作《檄高丽文》，曰不知守鸭绿之险。
泉男建报曰：谨闻命矣。
即移兵据鸭绿津，唐兵不得渡。
上闻之，流万顷于岭南。
冬，十二月，甲午，诏：自今祀昊天上帝、五帝、皇地祗、神州地祗，并以高祖、太宗配，仍合祀昊天上帝、五帝于明堂。
是岁，海南獠陷琼州。
唐高宗天皇大圣大弘孝皇帝总章元年（戊辰公元668年）。
春，正月，壬下，以右相刘仁轨为辽东道副大总管。
二月，壬午，李勣等拔高丽扶馀城。
薛仁贵既破高丽于金山，乘胜将三千人将攻扶馀城，诸将以其兵少，止之。
仁贵曰：兵不必多，顾用之何如耳。
遂为前锋以进，与高丽战，大破之，杀获万馀人，遂拔扶馀城。
扶馀川中四十馀城皆望风请服。
侍御史洛阳贾言忠奉使自辽东还，上问以军事，言忠对曰：高丽必平。
上曰：卿何以知之。
对曰：隋炀帝东征而不克者，人心离怨故也；先帝东征而不克者，高丽未有釁也。
今高藏微弱，权臣擅命，盖苏文死，男建兄弟内相攻夺，男生倾心内附，为我鄉导，彼之情伪，靡不知之。
以陛下明圣，国家富强，将士尽力，以乘高丽之乱，其势必克，不俟再举矣。
且高丽连年饥馑，妖异屡降，人心危骇，其亡可翘足待也。
上又问：辽东诸将孰贤。
对曰：薛仁贵勇冠三军；庞同善虽不善斗，而持军严整；高侃勤俭自处，忠果有谋；契苾何力沉毅能断，虽颇忌前，而有统御之才；然夙夜小心，忘身忧国，皆莫及李勣也。
上深然其言。
泉男建复遣兵五万人救扶馀城，与李勣等遇于薛贺水，合战，大破之，斩获三万馀人，进攻大行城，拔之。
戊寅，上幸九成宫。
夏，四月，丙辰，彗星见于五车。
上避正殿，减常膳，撤乐。
许敬宗等奏请复常，曰：彗见东北，高丽将灭之兆也。
上曰：朕之不德，谪见于天，岂可归咎小夷。
且高丽百姓，亦朕之百姓也。
不许。
戊辰，彗星灭。
辛巳，西台侍郎、同东西台三品杨弘武薨。
八月，辛酉，卑列道行军总管、右威卫将军刘仁愿坐征高丽逗留，流姚州。
癸酉，车驾还京师。
九月，癸巳，李勣拔平壤。
冬，十月，戊午，以乌茶国婆罗门卢迦逸多为怀化大将军。
逸多自言能合不死药，上将饵之。
东台侍郎郝处俊谏曰：修短有命，非药可延。
贞观之末，先帝服那罗迩娑婆寐药，竟无效；大渐之际，名医不知所为，议者归罪娑婆寐，将加显戮，恐取笑戎狄而止。
前鉴不远，愿陛下深察。
上乃止。
李勣将至，上命先以高藏等献于昭陵，具军容，奏凯歌，入京师，献于太庙。
十二月，丁巳，上受俘于含元殿。
以高藏政非己出，赦以为司平太常伯、员外同正。
以泉男产为司宰少卿，僧信诚为银青光禄大夫，泉男生为右卫大将军。
李勣以下，封赏有差。
泉男建流黔州，扶馀丰流岭南，分高丽五部、百七十六城、六十九万馀户，为九都督府、四十二州、百县，置安东都护府于平壤以统之。
擢其酋帅有功者为都督、刺史、县令，与华人参理。
以右威卫大将军薛仁贵检校安东都护，总兵二万人以镇抚之。
渭南尉刘延祐，弱冠登进士第，政事为畿县最。
李勣谓之曰：足下春秋甫尔，遽擅大名，宜稍自贬抑，无为独出人右也。
甲戌，司戎太常伯姜恪兼检校左相，司平太常伯阎立本守右相。
是岁，京师及山东、江、淮旱，饥。
高宗天皇大圣大弘孝皇帝总章二年（己巳公元669年）。
春，二月，辛酉，以张文瓘为东台侍郎，以右肃机、检校太子中护谯人李敬玄为西台侍郎，并同东西台三品。
先是同三品不入衔，至是始入衔。
癸亥，以雍州长史卢承庆为司刑太常伯。
承庆尝考内外官，有一官督运，遭风失米，承庆考之曰：监运损粮，考中下。
三月，丙戌，东台侍郎郝处俊同东、西台三品。
丁亥，诏定明堂制度：其基八觚，其宇上圆，覆以清阳玉叶，其门墙阶级，窗棂楣柱，枊楶枅栱，皆法天地阴阳律历之数。
诏下之后，众议犹未决，又会饥馑，竟不果立。
夏，四月，己酉朔，上幸九成宫。
高丽之民多离叛者，敕徙高丽户三万八千二百于江、淮之南，及山南、京西诸州空旷之地，留其贫弱者，使守安东。
六月，戊申朔，日有食之。
秋，八月，丁未朔，诏以十月幸凉州。
时陇右虚耗，议者多以为未宜游幸。
上闻之，辛亥，御延福殿，召五品已上谓曰：自古帝王，莫不巡守，故朕欲巡视远俗。
若果为不可，何不面陈，而退有后言，何也。
自宰相以下莫敢对。
详刑大夫来公敏独进曰：巡守虽帝王常事，然高丽新平，馀寇尚多，西边经略，亦未息兵。
陇右户口凋弊，銮舆所至，供亿百端，诚为未易。
外间实有窃议，但明制已行，故群臣不敢陈论耳。
上善其言，为之罢西巡。
未几，擢公敏为黄门侍郎。
甲戌，改瀚海都护府为安北都护府。
九月，丁丑朔，诏徙吐谷浑部落就凉州南山。
议者恐吐蕃侵暴，使不能自存，欲先发兵击吐蕃。
右相阎立本以为去岁饥歉，未可兴师。
议久不决，竟不果徙。
庚寅，大风，海溢，漂永嘉、安固六千馀家。
冬，十月，丁巳，车驾还京师。
十一月，丁亥，徙豫王旭轮为冀王，更名轮。
司空、太子太师、英贞武公李勣寝疾，上悉召其子弟在外者，使归侍疾。
上及太子所赐药，勣则饵之；子弟为之迎医，皆不听进，曰：吾本山东田夫，遭值圣明，致位三公，年将八十，岂非命邪。
修短有期，岂能复就医工求活。
一旦，忽谓其弟司卫少卿弼曰：吾今日少愈，可共置酒为乐。
于是子孙悉集，酒阑，谓弼曰：吾自度必不起，故欲与汝曹为别耳。
汝曹勿悲泣，听我约束。
我见房、杜平生勤苦，仅能立门户，遭不肖子，荡覆无馀。
吾有此子孙，今悉付汝。
葬毕，汝即迁入我堂，抚养孤幼，谨察视之。
其有志气不伦，交游非类者，皆先挝杀，然后以闻。
”自是不复更言。
十二月，戊申，薨。
上闻之悲泣，葬日，幸未央宫，登楼望輀车恸哭。
起冢象阴山、铁山、乌德鞬山，以旌其破突厥、薛延陁之功。
勣为将，有谋善断；与人议事，从善如流。
战胜则归功于下，所得金帛，悉散之将士，故人思致死，所向克捷。
临事选将，必訾相其状貌丰厚者遣之。
或问其故，勣曰：薄命之人，不足与成功名。
勣常谓人：我年十二三时为亡赖贼，逢人则杀。
十四五为难当贼，有所不惬则杀人。
十七八为佳贼，临陈乃杀之。
二十为大将，用兵以救人死。
勣长子震早卒，震子敬业袭爵。
大略唐之选法，取人以身、言、书、判，计资量劳而拟官。
高宗天皇大圣大弘孝皇帝咸亨元年（庚午公元670年）。
春，正月，丁丑，右相刘仁轨请致仕；许之。
三月，甲戌朔，以旱，赦天下，改元。
丁丑，改蓬莱宫为含元宫。
壬辰，太子少师许敬宗请致仁；许之。
夏，四月，吐蕃陷西域十八州，又与于阗袭龟兹拨换城，陷之。
罢龟兹、于阗、焉耆、疏勒四镇。
辛亥，以右卫大将军薛仁贵为逻娑道行军大总管，左卫员外大将军阿史那道真、左卫将军郭待封副之，以讨吐蕃，且援送吐谷浑还故地。
庚午，上幸九成宫。
高丽酋长剑牟岑反，立高藏外孙安舜为主。
以左监门大将军高侃为东州道行军总管，发兵讨之，安舜杀剑牟岑，奔新罗。
六月，壬寅朔，日有食之。
秋，八月，丁巳，车驾还京师。
郭待封先与薛仁贵并列，及征吐蕃，耻居其下，仁贵所言，待封多违之。
待封不用仁贵策，将辎重徐进，未至乌海，遇吐蕃二十馀万，待封军大败，还走，悉弃辎重。
钦陵，禄东赞之子也，与弟赞婆、悉多于、勃论皆有才略。
禄东赞卒，钦陵代之秉政，三弟将兵居外，邻国畏之。
甲申，皇后母鲁国忠烈夫人杨氏卒，敕文武九品以上及外命妇并诣宅吊哭。
闺月，癸卯，皇后以久旱，请避位；不许。
壬子，加赠司徒周忠孝公武士彟为太尉、太原王，夫人为王妃。
甲寅，以左相姜恪为凉州道行军大总管，以御吐蕃。
冬，十月，乙未，太子右中护、同东西台三品赵仁本为左肃机，罢政事。
庚寅，诏官名皆复旧。
唐高宗天皇大圣大弘孝皇帝永淳元年（壬午公元682年）。
春，二月，作万泉宫于蓝田。
癸未，改元，赦天下。
戊午，立皇孙重照为皇太孙。
西突厥阿史那车簿帅十姓反。
夏，四月，甲子朔，日有食之。
上以关中饥馑，米斗三百，将幸东都；丙寅，发京师，留太子监国，使刘仁轨、裴炎、薛元超辅之。
上虑道路多草窃，使监察御史魏元忠检校车驾前后。
辛未，以礼部尚书闻喜宪公裴行俭为金牙道行军大总管，帅右金吾将军阎怀旦等三总管分道讨西突厥。
师未行，行俭薨。
行俭有知人之鉴，初为吏部侍郎，前进士王勮、咸阳尉栾城苏味道皆未知名。
行俭一见，谓之曰：二君后当相次常铨衡，仆有弱息，愿以为托。
”是时勮弟勃与华阴杨炯、范阳卢照邻、义乌骆宾王皆以文章有盛名，司列少常伯李敬玄尤重之，以为必显达。
行俭曰：士之致远者，当先器识而后才艺。
勃等虽有文华，而浮躁浅露，岂享爵禄之器邪。
杨子稍沈静，应至令长；馀得令终幸矣。
既而勃渡海堕水，炯终于盈川令，照邻恶疾不愈，赴水死，宾王反诛，勮、味道皆典选，如行俭言。
行俭为将帅，所引偏裨如程务挺、张虔勖、王方翼、刘敬同、李多祚、黑齿常之，后多为名将。
行俭尝命左右取犀角、麝香而失之。
又敕赐马及鞍，令史辄驰骤，马倒，鞍破。
二人皆逃去，行俭使人召还，谓曰：尔曹皆误耳，何相轻之甚邪。
待之如故。
破阿史那都支，得马脑盘，广二尺馀，以示将士，军吏王休烈捧盘升阶，跌而碎之，惶恐，叩头流血。
行俭笑曰：尔非故为，何至于是。
不复有追惜之色。
诏赐都支等资产金器三千馀物，襍畜称是，并分给亲故及偏裨，数日而尽。
阿史那车薄围弓月城，安西都护王方翼引军救之，破虏众于伊丽水，斩首千馀级。
乙酉，车驾至东都。
丁亥，以黄门侍郎颍川郭待举、兵部侍郎岑长倩、秘书员外少监、检校中书侍郎鼓城郭正一、吏部侍郎鼓城魏玄同并与中书门下同承受进止平章事。
上欲用待举等，谓崔知温曰：待举等资任尚浅，且令预闻政事，未可与卿等同名。
自是外司四品已下知政事者，始以平章事为名。
长倩，文本之兄子也。
先是，玄同为吏部侍郎，上言铨选之弊，以为：人君之体，当委任而责成功，所委者当，则所用者自精矣。
故周穆王命伯冏为太仆正，曰：慎简乃僚。
是使群司各自求其小者，而天子命其大者也。
乃至汉氏，得人皆自州县补署，五府辟召，然后升于天朝，自魏、晋以来，始专委选部。
夫以天下之大，士人之众，而委之数人之手，用刀笔以量才，按簿书而察行，借使平如权衡，明如水镜，犹力有所极，照有所穷，况所委非人而有愚暗阿私之弊乎。
愿略依周、汉之规以救魏、晋之失。
疏奏，不纳。
上既封泰山，欲遍封五岳，秋，七月，作奉天宫于嵩山南。
监察御史里行李善感谏曰：陛下封泰山，告太平，致群瑞，与三皇、五帝比隆矣。
上遣宦者缘江徙异竹，欲植苑中。
宦者科舟载竹，所在纵暴；过荆州，荆州长史苏良嗣囚之，上疏切谏，以为：致远方异物，烦扰道路，恐非圣人爱人之意。
又，小人窃弄威福，亏损皇明。
上谓天后曰：吾约束不严，果为良嗣所怪。
手诏慰谕良嗣，令弃竹江中。
良嗣，世长之子也。
黔州都督谢祐希天后意，逼零陵王明令自杀，上深惜之，黔府官属皆坐免官。
祐后寝于平阁，与婢妾十馀人共处，夜，失其首。
垂拱中，明子零陵王俊、黎国公杰为天后所杀，有司籍其家，得祐首，漆为秽器，题云谢祐，乃知明子使刺客取之也。
太子留守京师，颇事游畋，薛元超上疏规谏；上闻之，遣使者慰劳元超，仍召赴东都。
吐蕃将论钦陵寇柘、松、翼等州。
诏左骁卫郎将李孝逸、右卫郎将卫蒲山发秦、渭等州兵分道御之。
冬，十月，丙寅，黄门侍郎刘景先同中书门下平章事。
是岁，突厥馀党阿史那骨笃禄、阿史德元珍等招集亡散，据黑沙城反，入寇并州及单于府之北境，杀岚州刺史王德茂。
右领军卫将军、检校代州都督薛仁贵将兵击元珍于云州，虏问唐大将为谁，应之曰：薛仁贵。
虏曰：吾闻仁贵流象州，死久矣，何以绐我。
。
仁贵免胄示之面，虏相顾失色，下马列拜，稍稍引去。
仁贵因奋击，大破之，斩首万馀级，捕虏二万馀人。
吐蕃入寇河源军，军使娄师德将兵击之于白水涧，八战八捷。
上以师德为比部员外郎、左骁卫郎将、河源军经略副使，曰：卿有文武材，勿辞也。
唐高宗天皇大圣大弘孝皇帝弘道元年（癸未公元683年）。
春，正月，甲午朔，上行幸奉天宫。
二月，庚午，突厥寇定州，刺史霍王元轨击却之。
乙亥，复寇妫州。
三月，庚寅，阿史那骨笃禄、阿史德元珍围单于都护府，执司马张行师，杀之。
遣胜州都督王本立、夏州都督李崇义将兵分道救之。
太子右庶子、同中书门下三品李义琰改葬父母，使其舅氏迁旧墓；上闻之，怒曰：义琰倚势，乃陵其舅家，不可复知政事。
癸丑，守中书令崔知温薨。
夏，四月，己未，车驾还东都。
绥州步落稽白铁余，埋铜佛于地中，久之，草生其上，绐其乡人曰：吾于此数见佛光。
数年间，归信者众，遂谋作乱。
据城平县，自称光明圣皇帝，置百官，进攻绥德、大斌二县，杀官吏，焚民居。
遣右武卫将军程务挺与夏州都督王方翼讨之，甲申，攻拔其城，擒铁余，馀党悉平。
五月，庚寅，上幸芳桂宫，至合璧宫，遇大雨而还。
乙巳，突厥阿史那骨笃禄等寇蔚州，杀刺史李思俭，丰州都督崔智辩将兵邀之于朝那山北，兵败，为虏所擒。
朝议欲废丰州，迁其百姓于灵、夏。
丰州司马唐休璟上言，以为：丰州阻河为固，居贼冲要，自秦、汉已来，列为郡县，土宜耕牧。
隋季丧乱，迁百姓于宁、庆二州，致胡虏深侵，以灵、夏为边境。
贞观之末，募人实之，西北始安。
今废之则河滨之地复为贼有，灵、夏等州人不安业，非国家之利也。
乃止。
六月，突厥别部寇掠岚州，偏将杨玄基击走之。
秋，七月，己丑，立皇孙重福为唐昌王。
庚辰，诏以今年十月有事于嵩山；寻以上不豫，改用来年正月。
甲辰，徙相王轮为豫王，更名旦。
中书令兼太子左庶子薛元超病喑，乞骸骨；许之。
八月，己丑，以将封嵩山，召太子赴东都；留唐昌王重福守京师，以刘仁轨为之副。
冬，十月，己卯，太子至东都。
癸亥，车驾幸奉天宫。
上苦头重，不能视，召侍医秦鸣鹤诊之，鸣鹤请刺头出血，可愈。
戊戌，以右武卫将军程务挺为单于道安抚大使，招讨阿史那骨笃禄等。
诏太子监国，以裴炎、刘景先、郭正一兼东宫平章事。
上自奉天宫疾甚，宰相皆不得见。
丁未，还东都，百官见于天津桥南。
十二月，丁巳，改元，赦天下。
上欲御则天门楼宣赦，气逆不能乘马，乃召百姓入殿前宣之。
是夜，召裴炎入，受遗诏辅政，上崩于贞观殿。
庚申，裴炎奏太子未即位，未应宣敕，有要速处分，望宣天后令于中书、门下施行。
甲子，中宗即位，尊天后为皇太后，政事咸取决焉。
太后以泽州刺史韩王元嘉等，地尊望重，恐其为变，并加三公等官以慰其心。
甲戌，以刘仁轨为左仆射，裴炎为中书令；戊寅，以刘景先为侍中。
故事，宰相于门下省议事，谓之政事堂，故长孙无忌为司空，房玄龄为仆射，魏征为太子太师，皆知门下省事。
及裴炎迁中书令，始迁政事堂于中书省。
壬午，遣左威卫将军王果、左监门将军令狐智通、右金吾将军杨玄俭、右千牛将军郭齐宗分往并、益、荆、扬四大都督府，与府司相知镇守。
中书侍郎同平章事郭正一为国子祭酒，罢政事。
唐〕则天顺圣皇后光宅元年（甲申公元684年）。
春，正月，甲申朔，改元嗣圣，赦天下。
立太子妃韦氏为皇后；擢后父玄贞自普州参军为豫州刺史。
癸巳，以左散骑常侍杜陵韦弘敏为太府卿、同中书门下三品。
中宗欲以韦玄贞为侍中，又欲授乳母之子五品官；裴炎固争，中宗怒曰：我以天下与韦玄贞，何不可。
而惜侍中邪。
炎惧，白太后，密谋废立。
二月，戊午，太后集百官于乾元殿，裴炎与中书侍郎刘祎之、羽林将军程务挺、张虔勖勒兵入宫，宣太后令，废中宗为庐陵王，扶下殿。
中宗曰：我何罪。
太后曰：汝欲以天下与韦玄贞，何得无罪。
乃幽于别所。
己未，立雍州牧豫王旦为皇帝。
政事决于太后，居睿宗于别殿，不得有所预。
立豫王妃刘氏为皇后。
后，德威之孙也。
有飞骑十馀人饮于坊曲，一人言：曏知别无勋赏，不若奉庐陵。
一人起，出诣北门告之。
座未散，皆捕得，系羽林狱，言者斩，馀以知反不告皆绞，告者除五品官。
告密之端自此兴矣。
壬子，以永平郡王成器为皇太子，睿宗之长子也。
赦天下，改元文明。
庚申，废皇太孙重照为庶人，命刘仁轨专知西京留守事。
又云吕氏见嗤于后代，禄、产贻祸于汉朝’，引喻良深，愧慰交集。
辛酉，太后命左金吾将军丘神勣诣巴州，检校故太子贤宅以备外虞，其实风使杀之。
神勣，行恭之子也。
甲子，太后御武成殿，皇帝帅王公以下上尊号。
丁卯，太后临轩，遣礼部尚书武承嗣册嗣皇帝。
自是太后常御紫宸殿，施惨紫帐以视朝。
丁丑，以太常卿、检校豫王府长史王德真为侍中；中书侍郎、检校豫王府司马刘祎之同中书门下三品。
三月，丁亥，徙杞王上金为毕王，鄱阳王素节为葛王。
丘神勣至巴州，幽故太子贤于别室，逼令自杀。
太后乃归罪于神勣，戊戌，举哀于显福门，贬神勣为叠州刺史。
己亥，追封贤为雍王。
神勣寻复入为左金吾将军。
夏，四月，开府仪同三司、梁州都督滕王元婴薨。
辛酉，徙毕王上金为泽王，拜苏州刺史；葛王素节为许王，拜绛州刺史。
癸酉，迁庐陵王于房州；丁丑，又迁于均州故濮王宅。
五月，丙申，高宗灵驾西还。
闰月，以礼部尚书武承嗣为太常卿、同中书门下三品。
秋，七月，戊午，广州都督路元睿为昆仑所杀。
温州大水，流四千馀家。
突厥阿史那骨笃禄等寇朔州。
八月，庚寅，葬天皇大帝于乾隆，庙号高宗。
初，尚书左丞冯元常为高宗所委，高宗晚年多疾，百司奏事，每曰：朕体中不佳，可与元常平章以闻。
元常尝密言：中宫威权太重，宜稍抑损。
高宗虽不能用，深以其言为然。
及太后称制，四方争言符瑞；嵩阳令樊文献瑞石，太后命于朝堂示百官，元常奏：状涉谄诈，不可诬罔天下。
太后不悦，出为陇州刺史。
元常，子琮之曾孙也。
丙午，太常卿、同中书门下三品武承嗣罢为礼部尚书。
括州大水，流二千馀家。
以左武卫大将军程务挺为单于道安抚大使，以备突厥。
武承嗣请太后追王其祖，立武氏七庙，太后从之。
裴炎谏曰：太后母临天下，当示至公，不可私于所亲。
独不见吕氏之败乎。
太后曰：吕后以权委生者，故及于败。
今吾追尊亡者，何伤乎。
对曰：事当防微杜渐，不可长耳。
太后不从。
己巳，追尊太后五代祖克己为鲁靖公，妣为夫人；高祖居常为太尉、北平恭肃王，曾祖俭为太尉、金城义康王，祖华为太尉、太原安成王，考士彟为太师、魏定王，祖妣皆为妃。
裴炎由是得罪。
又作五代祠堂于文水。
时诸武用事，唐宗室人人自危，众心愤惋。
会眉州刺史英公李敬业及弟盩厔令敬猷、给事中唐之奇、长安主簿骆宾王、詹事司直杜求仁皆坐事，敬业贬柳州司马，敬猷免官，之奇贬括苍令，宾王贬临海丞，求仁贬黟令。
求仁，正伦之侄也。
盩厔尉魏思温尝为御史，复被黜。
皆会于扬州，各自以失职怨望，乃谋作乱，以匡复庐陵王为辞。
思温为之谋主，使其党监察御史薛仲璋求奉使江都，令雍州人韦超诣仲璋告变，云扬州长史陈敬之谋反”。
仲璋收敬之系狱。
居数日，敬业乘传而至，矫称扬州司马来之官，云奉密旨，以高州酋长冯子猷谋反，发兵讨之。
于是开府库，令士曹参军李宗臣就钱坊，驱囚徒、工匠数百，授以甲。
斩敬之于系所；录事参军孙处行拒之，亦斩以徇，僚吏无敢动者。
遂起一州之兵，复称嗣圣元年。
开三府，一曰匡复府，二曰英公府，三曰扬州大都督府。
敬业自称匡复府上将，领扬州大都督。
以之奇、求仁为左、右长史，宗臣、仲璋为左、右司马，思温为军师，宾王为记室，旬日间得胜兵十馀万。
移檄州县，略曰：伪临朝武氏者，人非温顺，地实寒微。
昔充太宗下陈，尝以更衣入侍，洎乎晚节，秽乱春宫。
密隐先帝之私，阴图后庭之嬖，践元后于翚翟，陷吾君于聚麀。
又曰：杀姊屠兄，弑君鸩母，人神之所同嫉，天地之所不容。
又曰：包藏祸心，窃窥神器。
君之爱子，幽之于别宫；贼之宗盟，委之以重任。
”又曰：一抔之土未干，六尺之孤安在。
又曰：试观今日之域中，竟是谁家之天下。
太后见檄，问曰：谁所为。
或对曰：骆宾王。
太后曰：宰相之过也。
人有如此才，而使之流落不偶乎。
敬业求得人貌类故太子贤者，绐众云：贤不死，亡在此城中，令吾属举兵。
因奉以号令。
楚州司马李崇福帅所部三县应敬业。
盱眙人刘行举独据县不从，敬业遣其将尉迟昭攻盱眙，行举拒却之。
诏以行举为游击将军，以其弟行实为楚州刺史。
甲申，以左玉钤卫大将军李孝逸为扬州道大总管，将兵三十万，以将军李知士、马敬臣为之副，以讨李敬业。
武承嗣与其从父弟右卫将军三思以韩王元嘉、鲁王灵夔属尊位重，屡劝太后因事诛之。
太后谋于执政，刘祎之、韦思谦皆无言；内史裴炎独固争，太后愈不悦。
若太后返政，则不讨自平矣。
太后命左肃政大夫金城骞味道、侍御史栎阳鱼承晔鞫之，收炎下狱。
凤阁舍人李景谌证炎必反。
刘景先及凤阁侍郎义阳胡元范皆曰：炎，社稷元臣，有功于国，悉心奉上，天下所知，臣敢明其不反。
太后曰：炎反有端，顾卿不知耳。
对曰：若裴炎为反，则臣等亦反也。
太后曰：朕知裴炎反，知卿等不反。
文武间证炎不反者甚众，太后皆不听。
俄并景先、元范下狱。
丁亥，以骞味道检校内史同凤阁鸾台三品，李景谌同凤阁鸾台平章事。
魏思温说李敬业曰：明公以匡复为辞，宜帅大众鼓行而进，直指洛阳，则天下知公志在勤王，四面响应矣。
薛仲璋曰：金陵有王气，且大江天险，足以为固，不如先取常、润，为定霸之基，然后北向以图中原，进无不利，退有所归，此良策也。
思温曰：山东豪杰以武氏专制，愤惋不平，闻公举事，皆自蒸麦饭为粮，伸锄为兵，以俟南军之至。
不乘此势以立大功，乃更蓄缩，欲自谋巢穴，远近闻之，其谁不解体。
敬业不从，使唐之奇守江都，将兵渡江攻润州。
思温谓杜求仁曰：兵势合则强，分则弱，敬业不并力渡淮，收山东之众以取洛阳，败在眼中矣。
壬辰，敬业陷润州，执刺史李思文，以李宗臣代之。
思温请斩以徇，敬业不许，谓思文曰：叔党于武氏，宜改姓武。
润州司马刘延嗣不降，敬业将斩之，思温救之，得免，与思文皆囚于狱中。
刘延嗣，审礼从父弟也。
丙申，斩裴炎于都亭。
刘景先贬普州刺史，又贬辰州刺史，胡元范流琼州而死。
裴炎弟子太仆寺丞伷先，年十七，上封事请见言事。
伷先曰：臣为陛下画计耳，安敢诉冤。
陛下所为如是，臣实惜之。
太后怒曰：胡白，小子敢发此言。
炎之下狱也，郎将姜嗣宗使至长安，刘仁轨问以东都事，嗣宗曰：嗣宗觉裴炎有异于常久矣。
仁轨曰：使人觉之邪。
嗣宗曰：然。
仁轨曰：仁轨有奏事，愿附使人以闻。
嗣宗曰：诺。
明日，受仁轨表而还，表言：嗣宗知裴炎反不言。
太后览之，命拉嗣宗于殿庭，绞于都亭。
丁酉，追削李敬业祖考官爵，发冢斫棺，复姓徐氏。
李景谌罢为司宾少卿，以右史武康沈君谅、著作郎崔詧为正谏大夫、同平章事。
徐敬业闻李孝逸将至，自润州回军拒之，屯高邮之下阿溪；使徐敬猷逼淮阴，别将韦超、尉迟昭屯都梁山。
李孝逸军至临淮，偏将雷仁智与敬业战，不利；孝逸惧，按兵不进。
监军殿中侍御史魏元忠谓孝逸曰：天下安危，在兹一举。
四方承平日久，忽闻狂狡，注心倾耳以俟其诛。
今大军久留不进，远近失望，万一朝廷更命它将以代将军，将军何辞以逃逗挠之罪乎。
孝逸乃引军而前。
壬寅，马敬臣击斩尉迟昭于都梁山。
十一月，辛亥，以左鹰扬大将军黑齿常之为江南道大总管，讨敬业。
韦超拥众据都梁山，诸将皆曰：超凭险自固，士无所施其勇，骑无所展其足；且穷寇死战，攻之多杀士卒，不如分兵守之，大军直趣江都，覆其巢穴。
支度使薛克构曰：超虽据险，其众非多。
今多留兵则前军势分，少留兵则终为后患，不如先击之，其势必举，举都梁，则淮阴、高邮望风瓦解矣。
魏元忠请先击徐敬猷，诸将曰：不如先攻敬业，敬业败，则敬猷不战自擒矣。
若击敬猷，则敬业引兵救之，是腹背受敌也。
元忠曰：不然。
贼之精兵，尽在下阿，乌合而来，利在一决，万一失利，大事去矣。
敬猷出于博徒，不习军事，其众单弱，人情易摇，大军临之，驻马可克。
敬业虽欲救之，计程必不能及。
我克敬猷，乘胜而进，虽有韩、白不能当其锋矣。
今不先取弱者而遽攻其强，非计也。
孝逸从之，引兵击超，超夜遁；进击敬猷，敬猷脱身走。
庚申，敬业勒兵阻溪拒守，后军总管苏孝祥夜将五千人，以小舟渡溪先击之，兵败，孝祥死，士卒赴溪溺死者过半。
左豹韬卫果毅渔阳成三朗为敬业所擒。
唐之奇绐其众曰：此李孝逸也。
将斩之，三朗大呼曰：我果毅成三朗，非李将军也。
官军今大至矣，尔曹破在朝夕。
我死，妻子受荣，尔死，妻子籍没，尔终不及我也。
遂斩之。
孝逸等诸军继至，战数不利。
孝逸惧，欲引退，魏元忠与行军管记刘知柔言于孝逸曰：风顺荻干，此火攻之利。
固请决战。
敬业置阵既久，士卒多疲倦顾望，阵不能整；孝逸进击之，因风纵火，敬业大败，斩首七千级，溺死者不可胜纪。
敬业等轻骑走入江都，挈妻子奔润州，将入海奔高丽；孝逸进屯江都，分遣诸将追之。
陈岳论曰：敬业苟能用魏思温之策，直指河、洛，专以匡复为事，纵军败身戮，亦忠义在焉。
而妄希金陵王气，是真为叛逆，不败何待。
敬业之起也，名敬猷将兵五千，循江西上，略地和州。
前弘文馆学士历阳高子贡帅乡里数百人拒之，敬猷不能西。
以功拜朝散大夫、成均助教。
丁卯，郭待举罢为左庶子；以鸾台侍郎韦方质为凤阁侍郎、同平章事。
方质，云起之孙也。
十二月，刘景先又贬吉州员外长史，郭待举贬岳州刺史。
初，裴炎下狱，单于道安抚大使、左武卫大将军程务挺密表申理，由是忤旨。
务挺素以唐之奇、杜求仁善，或谮之曰：务挺与裴炎、徐敬业通谋。
癸卯，遣左鹰扬将军裴绍业即军中斩之，籍没其家。
突厥闻务挺死，所在宴饮相庆；又为务挺立祠，每出师，必祷之。
太后以夏州都督王方翼与务挺连职，素相亲善，且废后近属，征下狱，流崖州而死。
唐〕则天顺圣皇后垂拱元年（乙酉，公元685年）。
春，正月，丁未朔，赦天下，改元。
庚戌，以骞味道守内史。
戊辰，文昌左相、同凤阁鸾台三品乐城文献公刘仁轨薨。
二月，癸未，制：朝堂所置登闻鼓及肺石，不须防守，有挝鼓立石者，令御史受状以闻。
乙巳，以春官尚书武承嗣、秋官尚书裴居道、右肃政大夫韦思谦并同凤阁鸾台三品。
突厥阿史那骨笃禄等数寇边；以左玉钤卫中郎将淳于处平为阳曲道行军总管，击之。
正谏大夫、同平章事沈君谅罢。
三月，正谏大夫、同平章事崔詧罢。
丙辰，迁庐陵王于房州。
辛酉，武承嗣罢。
辛未，颁《垂拱格》。
同中书门下三品刘祎之曰：缘坐改官，由臣下奏请。
癸未，突厥寇代州；淳于处平引兵救之，至忻州，为突厥所败，死者五千馀人。
五月，丙午，以裴居道为内史。
纳言王德真流象州。
己酉，以冬官尚书苏良嗣为纳言。
壬戌，制内外九品以上及百姓，咸令自举。
壬申，韦方质同凤阁鸾台三品。
六月，天官尚书韦待价同凤阁鸾台三品。
待价，万石之兄也。
同罗、仆固等诸部叛；遣左豹韬卫将军刘敬同发河西骑士出居延海以讨之，同罗、仆固等皆败散。
敕侨置安北都护府于同城以纳降者。
秋，七月，己酉，以文昌左丞魏玄同为鸾台侍郎、同凤阁鸾台三品。
九月，丁卯，广州都督王果讨反獠，平之。
冬，十一月，癸卯，命天官尚书韦待价为燕然道行军大总管，以讨突厥。
初，西突厥兴昔亡、继往绝可汗既死，十姓无主，部落多散亡，太后乃擢兴昔亡之子左豹韬卫翊府中郎将元庆为左玉钤卫将军，兼崐陵都护，袭兴昔亡可汗押五咄陆部落。
麟台正字射洪陈子昂上疏，以为：朝廷遣使巡察四方，不可任非其人，及刺史、县令，不可不择。
太后修故白马寺，以僧怀义为寺主。
怀义，鄠人，本姓冯，名小宝，卖药洛阳市，因千金公主以进，得幸于太后；太后欲令出入禁中，乃度为僧，名怀义。
又以其家寒微，令与驸马都尉薛绍合族，命绍以季父事之。
出入乘御马，宦者十馀人侍从，士民遇之者皆奔避，有近之者，辄挝其首流血，委之而去，任其生死。
见道士则极意殴之，仍髡其发而去。
朝贵皆匍匐礼谒，武承嗣、武三思皆执僮仆之礼以事之，为之执辔，怀义视之若无人。
多聚无赖少年，度为僧，纵横犯法，人莫敢言。
右台御史冯思勖屡以法绳之，怀义遇思勖于途，令从者殴之，几死。
唐〕则天顺圣皇后垂拱二年（丙戌公元686年）。
春，正月，太后下诏复政于皇帝。
睿宗知太后非诚心，奉表固让；太后复临朝称制。
辛酉，赦天下。
二月，辛未朔，日有食之。
右卫大将军李孝逸既克徐敬业，声望甚重；武承嗣等恶之，数谮于太后，左迁施州刺史。
徐敬业之反也，侍御史鱼承晔之子保家教敬业作刀车及弩，敬业败，仅得免。
太后欲周知人间事，保家上书，请铸铜为匦以受天下密奏。
太后自徐敬业之反，疑天下人多图己，又自以久专国事，且内行不正，知宗室大臣怨望，心不服，欲大诛杀以威之。
乃盛开告密之门，有告密者，臣下不得问，皆给驿马，供五品食，使诣行在。
虽农夫樵人，皆得召见，廪于客馆，所言或称旨，则不次除官，无实者不问。
于是四方告密者蜂起，人皆重足屏息。
有胡人索元礼，知太后意，因告密召见，擢为游击将军，令案制狱。
麟台正字陈子昂上疏，以为：。
太后不听。
夏，四月，太后铸大仪，置北阙。
苏良嗣遇僧怀义于朝堂，怀义偃蹇不为礼；良嗣大怒，命左右捽曳，批其颊数十。
怀义诉于太后，太后曰：阿师当于北门出入，南牙宰相所往来，勿犯也。
太后托言怀义有巧思，故使入禁中营造。
补阙长社王求礼上表，以为：太宗时，有罗黑黑善弹琵琶，太宗阉为给使，使教宫人。
陛下若以怀义有巧性，欲宫中驱使者，臣请阉之，庶不乱宫闱。
表寝不出。
秋，九月，丁未，以西突阙继往绝可汗之子斛瑟罗为右玉钤卫将军，袭继往绝可汗押五弩失毕部落。
己巳，雍州言新丰县东南有山踊出，改新丰为庆山县。
突厥入寇，左鹰扬卫大将军黑齿常之拒之；至两井，遇突厥三千馀人，见唐兵，皆下马擐甲，常之以二百馀骑冲之，皆弃甲走。
狄仁杰为宁州刺史。
唐〕则天顺圣皇后垂拱三年（丁亥公元687年）。
春，闰正月，丁卯，封皇子成美为恒王，隆基为楚王，隆范为卫王，隆业为赵王。
二月，丙辰，突厥骨笃禄等寇昌平，命左鹰扬大将军黑齿常之帅诸军讨之。
三月，乙丑，纳言韦思谦以太中大夫致仕。
唐〕则天顺圣皇后长寿元年（壬辰公元692年）。
正月，戊辰朔，太后享万象神宫。
腊月，立故于阗王尉迟伏阇雄之子瑕为于阗王。
春，一月，丁卯，太后引见存抚使所举人，无问贤愚，悉加擢用，高者试凤阁舍人、给事中，次试员外郎、侍御史、补阙、拾遗、校书郎。
时人为之语曰：补阙连车载，拾遗平斗量；欋推侍御史，碗脱校书郎。
有举人沈全交续之曰：心存抚使，眯目圣神皇。
宁陵丞庐江郭霸以诌谀干太后，拜监察御史。
中丞魏元忠病，霸往问之，因尝其粪，喜曰：大夫粪甘则可忧；今苦，无伤也。
元忠大恶之，遇人辄告之。
戊辰，以夏官尚书杨执柔同平章事。
执柔，恭仁弟之孙也，太后以外族用之。
左台中丞来俊臣罗告同平章事任知古、狄仁杰、裴行本、司农卿裴宣礼、前文昌左丞卢献、御史中丞魏元忠、潞州刺史李嗣真谋反。
狄仁杰既承反，有司待报行刑，不复严备。
仁杰裂衾帛书冤状，置绵衣中，谓王德寿曰：天时方热，请授家人去其绵。
德寿许之。
仁杰子光远得书，持之称变，得召见。
则天览之，以问俊臣，对曰：仁杰等下狱，臣未尝褫其巾带，寝处甚安，苟无事实，安肯承反。
太后使通事舍人周綝往视之，俊臣暂假仁杰等巾带，罗立于西，使綝视之；綝不敢视，唯东顾唯诺而已。
俊臣又诈为仁杰等谢死表，使綝奏之。
乐思晦男未十岁，没入司农，上变，得召见。
俊臣与武承嗣等固请诛之，太后不许。
俊臣乃独称行本罪尤重，请诛之；秋官郎中徐有功驳之，以为明主有更生之恩，俊臣不能将顺，亏损恩信。
殿中侍御史贵乡霍献可，宣礼之甥也，言于太后曰：陛下不杀裴宣礼，臣请陨命于前。
以头触殿阶，血流沾地，以示为人臣者不私其亲。
太后皆不听。
献可常以绿帛裹其伤，微露之于幞头下，冀太后见之以为忠。
甲戌，补阙薛谦光上疏，以为：选举之法，宜得实才，取舍之间，风化所系。
今之选人，咸称觅举，奔竞相尚，喧诉无惭。
至于才应经邦，惟令试策；武能制敌，止验弯弧。
昔汉武帝见司马相如赋，恨不同时，及置之朝廷，终文园令，知其不堪公卿之任故也。
吴起将战，左右进剑，起曰：将者提鼓挥桴，临敌决疑，一剑之任，非将事也。
然则虚文岂足以佐时，善射岂足以克敌。
要在文吏察其行能，武吏观其勇略，考居官之臧否，行举者赏罚而已。
庚辰，司刑卿、检校陕州刺史李游道为冬官尚书、同平章事。
二月，己亥，吐蕃党项部落万馀人内附，分置十州。
戊午，以秋官尚书袁智弘同平章事。
夏，四月，丙申，赦天下，改元如意。
五月，丙寅，禁天下屠杀及捕鱼虾。
江淮旱，饥，民不得采鱼虾，饿死者甚众。
右拾遗张德，生男三日，私杀羊会同僚，补阙杜肃怀一餤，上表告之。
明日，太后对仗，谓德曰：闻卿生男，甚喜。
德拜谢。
太后曰：何从得肉。
德叩头服罪。
太后曰：朕禁屠宰，吉凶不预。
然卿自今召客，亦须择人。
出肃表示之。
肃大惭，举朝欲唾其面。
吐蕃酋长曷苏帅部落请内附，以右玉钤卫将军张玄遇为安抚使，将精卒二万迎之。
六月，军至大渡水西，曷苏事泄，为国人所擒。
别部酋长昝捶帅羌蛮八千馀人内附，玄遇以其部落置莱川州而还。
辛亥，万年主簿徐坚上疏，以为：书有五听之道，令著三覆之奏。
窃见比有敕推按反者，令使者得实，即行斩决。
人命至重，死不再生，万一怀枉，吞声赤族，岂不痛哉。
此不足肃奸逆而明典刑，适所以长威福而生疑惧。
臣望绝此处分，依法覆奏。
又，法官之任，宜加简择，有用法宽平，为百姓所称者，愿亲而任之；有处事深酷，不允人望者，愿疏而退之。
坚，齐聃之子也。
夏官侍郎李昭德密言于太后曰：魏王承嗣权太重。
”太后曰：吾侄也，故委以腹心。
昭德曰：侄之于姑，其亲何如子之于父。
子犹有篡弑其父者，况侄乎。
今承嗣既陛下之侄，为亲王，又为宰相，权侔人主，臣恐陛下不得久安天位也。
太后矍然曰：朕未之思。
秋，七月，戊寅，以文昌左相、同凤阁鸾台三品武承嗣为特进，纳言武攸宁为冬官尚书，夏官尚书、同平章事杨执柔为地官尚书，并罢政事；以秋官侍郎新郑崔元综为鸾台侍郎，夏官侍郎李昭德为凤阁侍郎，检校天官侍郎姚璹为文昌左丞，检校地官侍郎李元素为文昌右丞，与司宾卿崔神基并同平章事。
璹，思廉之孙；元素，敬玄之弟也。
辛巳，以营缮大匠王璿为夏官尚书、同平章事。
承嗣亦毁昭德于太后，太后曰：吾任昭德，始得安眠，此代吾劳，汝勿言也。
太后习猫，使与鹦鹉共处，出示百官。
传观未遍，猫饥，搏鹦鹉食之，太后甚惭。
太后自垂拱以来，任用酷吏，先诛唐宗室贵戚数百人，次及大臣数百家，其刺史、郎将以下，不可胜数。
每除一官，户婢窃相谓曰：鬼朴又来矣。
不旬月，辄遭掩捕、族诛。
监察御史朝邑严善思，公直敢言。
时告密者不可胜数，太后亦厌其烦，命善思按问，引虚伏罪者八百五十馀人。
罗织之党为之不振，乃相与共构陷善思，坐流驩州。
太后知其枉，寻复召为浑仪监丞。
善思名譔，以字行。
右补阙新郑硃敬则以太后本任威刑以禁异议，今既革命，众心已定，宜省刑尚宽，乃上疏，以为：李斯相秦，用刻薄变诈以屠诸侯，不知易之以宽和，卒至土崩，此不知变之祸也。
汉高祖定天下，陆贾、叔孙通说之以礼义，传世十二，此知变之善也。
自文明草昧，天地屯蒙，三叔流言，四凶构难，不设钩距，无以应天顺人，不切刑名，不可摧奸息暴。
故置神器，开告端，曲直之影必呈，包藏之心尽露，神道助直，无罪不除，苍生晏然，紫宸易主。
然而急趋无善迹，促柱少和声，向时之妙策，乃当今之刍狗也。
伏愿览秦、汉之得失，考时事之合宜，审糟粕之可遗，觉蘧庐之须毁，去萋菲之牙角，顿奸险之锋芒，窒罗织之源，扫朋党之迹，使天下苍生坦然大悦，岂不乐哉。
太后善之，赐帛三百段。
侍御史周矩上疏曰：推劾之吏皆相矜以虐，泥耳笼头，枷研楔轂，摺膺签爪，悬发薰耳，号曰狱持’。
或累日节食，连宵缓问，昼夜摇撼，使不得眠，号曰宿囚’。
此等既非木石，且救目前，苟求赊死。
臣窃听舆议，皆称天下太平，何苦须反。
岂被告者尽是英雄，欲求帝王邪。
但不胜楚毒自诬耳。
愿陛下察之。
今满朝侧息不安，皆以为陛下朝与之密，夕与之仇，不可保也。
周用仁而昌，秦用刑而亡。
愿陛下缓刑用仁，天下幸甚。
太后颇采其言，制狱稍衰。
太后春秋虽高，善自涂泽，虽左右不觉其衰。
丙戌，敕以齿落更生，九月，庚子，御则天门，赦天下，改元。
更以九月为社。
制于并州置北都。
癸丑，同平章事李游道、王璿、袁智弘、崔神基、李元素、春官侍郎孔思元、益州长史任令辉，皆为王弘义所陷，流岭南。
左羽林中郎将来子珣坐事流爱州，寻卒。
初，新丰王孝杰从刘审礼击吐蕃为副总管，与审礼皆没于吐蕃。
赞普见孝杰泣曰：貌类吾父。
会西州都督唐休璟请复取龟兹、于阗、疏勒、碎叶四镇，敕以孝杰为武威军总管，与左武卫大将军阿史那忠节将兵击吐蕃。
唐〕则天顺圣皇后长寿二年（癸巳公元693年）。
正月，壬辰朔，太后享万象神宫，以魏王承嗣为亚献，梁王三思为终献。
太后自制神宫乐，用舞者九百人。
户婢团儿为太后所宠信，有憾于皇嗣，乃谮皇嗣妃刘氏、德妃窦氏为厌咒。
癸巳，妃与德妃朝太后于嘉豫殿，既退，同时杀之，瘗于宫中，莫知所在。
德妃，抗之曾孙也。
皇嗣畏忤旨，不敢言，居太后前，容止自如。
团儿复欲害皇嗣，有言其情于太后者，太后乃杀团儿。
是时，告密者皆诱人奴婢告其主，以求功赏。
德妃父孝谌为润州刺史，有奴妄为妖异以恐德妃母庞氏，庞氏惧，奴请夜祠祷解，因发其事。
戊申，姚璹奏请令宰相撰《时政记》，月送史馆；从之。
腊月，丁卯，降皇孙成器为寿春王，恒王成义为衡阳王，楚王隆基为临淄王，卫王隆范为巴陵王，赵王隆业为彭城王，皆睿宗之子也。
春，一月，庚子，以夏官侍郎娄师德同平章事。
师德宽厚清慎，犯而不校。
与李昭德俱入朝，师德体肥行缓，昭德屡待之不至，怒骂曰：田舍夫。
师德徐笑曰：师德不为田舍夫，谁当为之。
其弟除代州刺史，将行，师德谓曰：吾备位宰相，汝复为州牧，荣宠过盛，人所疾也，将何以自免。
弟长跪曰：自今虽有人唾某面，某拭之而已，庶不为兄忧。
师德愀然曰：此所以为吾忧也。
人唾汝面，怒汝也；汝拭之，乃逆其意，所以重其怒。
夫唾，不拭自干，当笑而受之。
甲寅，前尚方监裴匪躬、内常侍范云仙坐私谒皇嗣，腰斩于市。
太常工人京兆安金藏大呼谓俊臣曰：公既不信金藏之言，请剖心以明皇嗣不反。
即引佩刀自剖其胸，五藏皆出，流血被地。
罢举人习《老子》，更习太后所造《臣轨》。
二月，丙子，新罗王政明卒，遣使立其子理洪为王。
乙亥，禁人间锦。
侍御史侯思止私畜锦，李照德按之，杖杀于朝堂。
或告岭南流人谋反，太后遣司刑评事万国俊摄监察御史就按之。
太后喜，擢国俊为朝散大夫、行侍御史。
更遣右翊卫兵曹参军刘光业、司刑评事王德寿、苑南面监丞鲍思恭、尚辇直长王大贞、右武威卫兵曹参军屈贞筠皆摄监察御史，诣诸道按流人。
来俊臣诬冬官尚书苏幹，云在魏州与琅邪王冲通谋，夏，四月，乙未，杀之。
五月，癸丑，棣州河溢，流二千馀家。
秋，九月，丁亥朔，日有食之。
魏王承嗣等五千人表请加尊号曰金轮圣神皇帝。
乙未，太后御卫象神宫，受尊号，赦天下。
作金轮等七宝，每朝会，陈之殿庭。
庚子，追尊昭安皇帝曰浑元昭安皇帝，文穆皇帝曰立极文穆皇帝，孝明高皇帝曰无上孝明高皇帝，皇后从帝号。
辛丑，以文昌左丞、同平章事姚璹为司宾卿，罢政事；以司宾卿万年豆卢钦望为内史，文昌左丞韦巨源同平章事，秋官侍郎吴人陆元方为鸾台侍郎、同平章事。
巨源，孝宽之玄孙也。
唐〕则天顺圣皇后延载元年（甲午公元694年）。
正月，丙戌，太后享万象神宫。
突厥可汗骨笃禄卒，其子幼，弟默啜自立为可汗。
腊月，甲戌，默啜寇灵州。
室韦反，遣右鹰扬卫大将军李多祚击破之。
春，一月，以娄师德为河源等军检校营田大使。
二月，武威道总管王孝杰破吐蕃㪍论赞刃、突厥可汗俀子等于泠泉及大岭，各三万馀人，碎叶镇守使韩思忠破泥熟俟斤等万馀人。
庚午，以僧怀义为代北道行军大总管，以讨默啜。
三月，甲申，以凤阁舍人苏味道为凤阁侍郎、同平章事，李昭德检校内史，更以僧怀义为朔方道行军大总管，以李昭德为长史，苏味道为司马，帅契苾明、曹仁师、沙吒忠义等十八将军以讨默啜，未行，虏退而止。
昭德尝与怀义议事，失其旨，怀义挞之，昭德惶惧请罪。
夏，四月，壬戌，以夏官尚书、武威道大总管王孝杰同凤阁鸾台三品。
五月，魏王承嗣等二万六千馀人上尊号曰越古金轮圣神皇帝。
甲午，御则天门楼受尊号，赦天下，改元。
天授中，遣监察御史寿春裴怀古安集西南蛮。
六月，癸丑，永昌蛮酋薰期帅部落二十馀万户内附。
河内有老尼居神都麟趾寺，与嵩山人韦什方等以妖妄惑众。
尼自号净光如来，云能知未然；什方自云吴赤乌元年生。
又有老胡亦自言五百岁，云见薛师已二百年矣，容貌愈少。
太后甚信重之，赐什方姓武氏。
秋，七月，癸未，以什方为正谏大夫、同平章事，制云：迈轩代之广成，逾汉朝之河上。
八月，什方乞还山，制罢遣之。
戊辰，以王孝杰为瀚海道行军总管，仍受朔方道行军大总管薛怀义节度。
己巳，以司宾少卿姚璹为纳言；左肃政中丞原武杨再思为鸾台侍郎，洛州司马杜景俭为凤阁侍郎，并同平章事。
豆卢钦望请京官九品已上输两月俸以赡军，转帖百官，令拜表。
百官但赴拜，不知何事。
拾遗王求礼谓钦望曰：明公禄厚，输之无伤；卑官贫迫，奈何不使其知而欺夺之乎。
钦望正色拒之。
既上表，求礼进言曰：陛下富有四海，军国有储，何藉贫官九品之俸而欺夺之。
姚璹曰：求礼不识大体。
求礼曰：如姚璹，为识大体者邪。
事遂寝。
戊寅，鸾台侍郎、同平章事崔元综坐事流振州。
武三思帅四夷酋长请铸铜铁为天枢，立于端门之外，铭纪功德，黜唐颂周；以姚璹为督作使。
诸胡聚钱百万亿，买铜铁不能足，赋民间农器以足之。
九月，壬午朔，日有食之。
殿中丞来俊臣坐赃贬同州参军。
王弘义流琼州，诈称敕追还，至汉北，侍御史胡元礼遇之，按验，得其奸状，杖杀之。
太后出梨花一枝以示宰相，宰相皆以为瑞。
杜景俭独曰：今草木黄落，而此更发荣，阴阳不时，咎在臣等。
因拜谢。
太后曰：卿真宰相也。
冬，十月，壬申，以文昌右丞李元素为凤阁侍郎，右肃政中丞周允元检校凤阁侍郎，并同平章事。
允元，豫州人也。
岭南獠反，以容州都督张玄遇为桂、永等州经略大使以讨之。
唐〕则天顺圣皇后天册万岁元年（乙未公元695年）。
正月，辛巳朔，太后加号慈氏越古金轮圣神皇帝，赦天下，改元证圣。
周允元与司刑少卿皇甫文备奏内史豆卢钦望、同平章事韦巨源、杜景俭、苏味道、陆元方附会李昭德，不能匡正，钦望贬赵州，巨源贬麟州，景俭贬溱州，味道贬集州，元方贬绥州刺史。
初，明堂既成，太后命僧怀义作夹紵大像，其小指中犹容数十人，于明堂北构天堂以贮之。
堂始构，为风所摧，更构之，日役万人，采木江岭，数年之间，所费以万亿计，府藏为之耗竭。
怀义用财如粪土，太后一听之，无所问。
每作无遮会，用钱万缗；士女云集，又散钱十车，使之争拾，相蹈践有死者。
所在公私田宅，多为僧有。
怀义颇厌入宫，多居白马寺，所度力士为僧者满千人。
侍御史周矩疑有奸谋，固请按之。
太后曰：卿姑退，朕即令往。
矩至台，怀义亦至，乘马就阶而下，坦腹于床。
矩召吏将按之，遽跃马而去。
矩具奏其状，太后曰：此道人病风，不足诘，所度僧，惟卿所处。
悉流远州。
迁矩天官员外郎。
乙未，作无遮会于朝堂，凿地为坑，深五丈，结彩为宫殿，佛像皆于坑中引出之，云自地涌出。
又杀牛取血，画大像，首高二百尺，云怀义刺膝血为之。
先是，河内老尼昼食一麻一米，夜则烹宰宴乐，畜弟子百馀人，淫秽靡所不为。
武什方自言能合长年药，太后遣乘驿于岭南采药。
及明堂火，尼入唁太后，太后怒叱之，曰：汝常言能前知，何以不言明堂火。
因斥还河内，弟子及老胡等皆逃散。
又有发其奸者，太后乃复召尼还麟趾寺，弟子毕集，敕给使掩捕，尽获之，皆没为官婢。
什方还，至偃师，闻事露，自绞死。
庚子，以明堂火告庙，下制求直言。
刘承庆上疏，以为：火发既从麻主，后及总章，所营佛舍，恐劳无益，请罢之。
丙午，以王孝杰为朔方道行军总管，击突厥。
春，二月，己酉朔，日有食之。
僧怀义益骄恣，太后恶之。
既焚明堂，心不自安，言多不顺；太后密选宫人有力者百馀人以防之。
壬子，执之于瑶光殿前树下，使建昌王武攸宁师壮士殴杀之，送尸白马寺，焚之以造塔。
甲子，太后去慈氏越古”之号。
三月，丙辰，凤阁侍郎、同平章事周允王薨。
夏，四月，天枢成，高一百五尺，径十二尺，八面，各径五尺。
下为铁山，周百七十尺，以铜为蟠龙麒麟萦绕之；上为腾云承露盘，径三丈，四龙人立捧火珠，高一丈。
工人毛婆罗造模，武三思为文，刻百官及四夷酋长名，太后自书其榜曰大周万国颂德天枢”。
秋，七月，辛酉，吐蕃寇临洮，以王孝杰为肃边道行军大总管以讨之。
九月，甲寅，太后合祭天地于南郊，加号天册金轮大圣皇帝，赦天下，改元。
冬，十月，突厥默啜遣使请降，太后喜，册授左卫大将军、归国公。
唐〕则天顺圣皇后万岁通天元年（丙申公元696年）。
腊月，甲戌，太后发神都；甲申，封神岳；赦天下，改元万岁登封，天下百姓无出今年租税；大酺九日。
丁亥，禅于少室；己丑，御朝觐坛受贺；癸巳，还宫；甲午，谒太庙。
右千牛卫将军安平王武攸绪，少有志行，恬澹寡欲，扈从封中岳还，即求弃官，隐于嵩山之阳。
太后疑其诈，许之，以观其所为。
攸绪遂优游岩壑，冬居茅椒，夏居石室，一如山林之士。
太后所赐及王公所遗野服器玩，攸绪一皆置之不用，尘埃凝积。
买田使奴耕种，与民无异。
春，一月，甲寅，以娄师德为肃边道行军副总管，击吐蕃。
己巳，以师德为左肃政大夫，知政事如故。
改长安崇尊庙为太庙。
二月，辛巳，尊神岳天中王为神岳天中黄帝，灵妃为天中黄后；启为齐圣皇帝；封启母神为玉京太后。
三月，壬寅，王孝杰、娄师德与吐蕃将论钦陵赞婆战于素罗汗山，唐兵大败；孝杰坐免为庶人，师德贬原州员外司马。
师德因署移牒，惊曰：官爵尽无邪。
既而曰：亦善，亦善。
不复介意。
丁巳，新明堂成，高二百九十四尺，方三百尺，规模率小于旧。
上施金涂铁凤，高二丈，后为大风所损；更为铜火珠，群龙捧之，号曰通天宫。
赦天下，改元万岁通天。
以检校夏官侍郎孙元亨同平章事。
夏，五月，壬子，营州契丹松漠都督李尽忠、归诚州刺史孙万荣举兵反，攻陷营州，杀都督赵文翙。
尽忠，万荣之妹夫也，皆居于营州城侧。
乙丑，遣左鹰扬卫将军曹仁师、右金吾卫大将军张玄遇、左威卫大将军李多祚、司农少卿麻仁节等二十八将讨之。
秋，七月，辛亥，以春官尚书梁王武三思为榆关道安抚大使，姚璹副之，以备契丹。
尽忠录自称无上可汗，据营州，以万荣为前锋，略地，所向皆下，旬日，兵至数万，进围檀州，清边前军副总管张九节击却之。
八月，丁酉，曹仁师、张玄遇、麻仁节与契丹战于硖石谷，唐兵大败。
九月，制：天下系囚及士庶家奴骁勇者，官偿其直，发以击契丹。
初令山东近边诸州置武骑团兵，以同州刺史建安王武攸宜为右武威卫大将军，充清边道行军大总管，以讨契丹。
右拾遗陈子昂为攸宜府参谋，上疏曰：恩制免天下罪人及募诸色奴充兵讨击契丹，此乃捷急之计，非天子之兵。
且比来刑狱久清，罪人全少，奴多怯弱，不惯征行，纵其募集，未足可用。
况当今天下忠臣勇士，万分未用其一，契丹小孽，假命待诛，何劳免罪赎奴，损国大体。
臣恐此策不可威示天下。
丁巳，突厥寇凉州，执都督许钦明。
钦明，绍之曾孙也；时出按部，突厥数万奄至城下，钦明拒战，为所虏。
钦明兄钦寂，时为龙山军讨击副使，与契丹战于崇州，军败，被擒。
虎将围安东，令钦寂说其属城未下者。
安东都护裴玄珪在城中，钦寂谓曰：狂贼天殃，灭在朝夕，公但励兵谨守以全忠节。
虏杀之。
吐蕃复遣使请和亲，太后遣右武卫胄曹参军贵乡郭元振往察其宜。
吐蕃将论钦陵请罢安西四镇戍兵，并求分十姓突厥之地。
元振曰：四镇、十姓与吐蕃种类本殊，今请罢唐兵，岂非有兼并之志乎。
钦陵曰：吐蕃苟贪土地，欲为边患，则东侵甘、凉，岂肯规利于万里之外邪。
乃遣使者随元振入请之。
四镇之利远，甘、凉之害近，不可不深图也。
元振又上言：吐蕃百姓疲于徭戍，早愿和亲；钦陵利于统兵专制，独不欲归款。
庚申，以并州长史王方庆为鸾台侍郎，与殿中监万年李道广并同平章事。
突厥默啜请为太后子，并为其女求昏，悉归河西降户，帅其部众为国讨契丹。
太后遣豹韬卫大将军阎知微、左卫郎将摄司宾卿田归道册授默啜左卫大将军、迁善可汗。
知微，立德之孙；归道，仁会之子也。
冬，十月，辛卯，契丹李尽忠卒，孙万荣代领其众。
突厥默啜乘间袭松漠，虏尽忠、万荣妻子而去。
太后进拜默啜为颉跌利施大单于、立功报国可汗。
孙万荣收合馀众，军势复振，遣别帅骆务整、何阿小为前锋，攻陷冀州，杀刺史陆宝积，屠吏居数千人；又攻瀛州，河北震动。
制起彭泽令狄仁杰为魏州刺史。
前刺史独孤思庄畏契丹猝至，悉驱百姓入城，缮修守备。
仁杰至，悉遣还农，曰：贼犹在远，何烦如是。
万一贼来，吾自当之。
百姓大悦。
时契丹入寇，军书填委，夏官郎中硖石姚元崇剖析如流，皆有条理，太后奇之，擢为夏官侍郎。
太后思徐有功用法平，擢拜左台殿中侍御史，远近闻者无不相贺。
鹿城主簿宗城潘好礼著论，称有功蹈道依仁，固守诚节，不以贵贱死生易其操履。
设客问曰：徐公于今谁与为比。
主人曰：四海至广，人物至多，或匿迹韬光，仆不敢诬，若所闻见，则一人而已，当于古人中求之。
客曰：何如张释之。
唐〕则天顺圣皇后神功元年（丁酉公元697年）。
正月，己亥朔，太后享通天宫。
突厥默啜寇灵州，以许钦明自随。
钦明至城下大呼，求美酱、粱米及墨，意欲城中选良将，引精兵夜袭虏营，而城中无谕其意者。
箕州刺史刘思礼学相人于术士张憬藏，憬藏谓思礼当历箕州，位至太师。
思礼念太师人臣极贵，非佐命无以致之，乃与洛州录事参军綦连耀谋反，阴结朝士，托相术，许人富贵，俟其意悦，因说以綦连耀有天命，公必因之以得富贵。
凤阁舍人王勮兼天官侍郎事，用思礼为箕州刺史。
明堂尉河南吉顼闻其谋，以告合宫尉来俊臣，使上变告之。
太后使河内王武懿宗推之。
懿宗令思礼广引朝士，许免其死，凡小忤意者皆引之。
于是思礼引凤阁侍郎同平章事李元素、夏官侍郎同平章事孙元亨、知天官侍郎事石抱忠、刘奇、给事中周譒及王勮兄泾州刺史勔、弟监察御史助等，凡三十六家，皆海内名士，穷楚毒以成其狱。
壬戌，皆族诛之，亲旧连坐流窜者千馀人。
初，懿宗宽思礼于外，使诬引诸人。
诸人既诛，然后收思礼，思礼悔之。
懿宗自天授以来，太后数使之鞫狱，喜诬陷人，时人以为周、来之亚。
来俊臣欲擅其功，复罗告吉顼；顼上变，得召见，仅免。
俊臣由是复用，而顼亦以此得进。
俊臣党人罗告司刑府史樊惎谋反，诛之。
惎子讼冤于朝堂，无敢理者，乃援刀自刳其腹。
秋官侍郎上邽刘如璿见之，窃叹而泣。
俊臣奏如璿党恶逆，下狱，处以绞刑；制流瀼州。
尚乘奉御张易之，行成之族孙也，年少，美姿容，善音律。
太平公主荐易之弟昌宗入侍禁中，昌宗复荐易之，兄弟皆得幸于太后，常傅朱粉，衣锦绣。
昌宗累迁散骑常侍，易之为司卫少卿；拜其母韦氏、臧氏为太夫人，赏赐不可胜纪，仍敕凤阁侍郎李迥秀为臧氏私夫。
迥秀，大亮之族孙也。
武承嗣、三思、懿宗、宗楚客、晋卿皆侯易之门庭，争执鞭辔，谓易之为五郎，昌宗为六郎。
癸亥，突厥默啜寇胜州，平狄军副使安道买击破之。
甲子，以原州司马娄师德守凤阁侍郎、同平章事。
春，三月，戊申，清边道总管王孝杰、苏宏晖等将兵十七万与孙万荣战于东硖石谷，唐兵大败，孝杰死之。
孝杰遇契丹，帅精兵为前锋，力战。
契丹引退，孝杰追之，行背悬崖，契丹回兵薄之，宏晖先遁，孝杰坠崖死，将士死亡殆尽。
管记洛阳张说驰奏其事。
太后赠孝杰官爵，遣使斩宏晖以徇；使者未至，宏晖以立功得免。
武攸宜军渔阳，闻孝杰等败没，军中震恐，不敢进。
契丹乘胜寇幽州，攻陷城邑，剽掠吏民，攸宜遣将击之，不克。
阎知微、田归道同使突厥，册默啜为可汗。
知微中道遇突厥使者，辄与之绯袍、银带，且上言：虏使至都，宜大为供张。
归道上言：突厥背诞积年，方今悔过，宜待圣恩宽宥。
今知微擅与之袍带，使朝廷无以复加；宜令反初服以俟朝恩。
又，小虏使臣，不足大为供张。
太后然之。
知微见默啜，舞蹈，吮其靴鼻；归道长揖不拜。
默啜囚归道，将杀之，归道辞色不挠，责其无厌，为陈祸福。
阿波达干元珍曰：大国使者，不可杀也。
默啜怒稍解，但拘留不遣。
初，咸亨中，突厥有降者，皆处之丰、胜、灵、夏、朔、代六州，至是，默啜求六州降户及单于都护府之地，并谷种、缯帛、农器、铁，太后不许。
默啜怒，言辞悖慢。
姚璹、杨再思以契丹未平，请依默啜所求给之。
麟台少监、知凤阁侍郎赞皇李峤曰：戎狄贪而无信，此所谓借寇兵资盗粮’也，不如治兵以备之。
璹、再思固请与之，乃悉驱六州降户数千帐以与默啜，并给谷种四万斛，杂彩五万段，农器三千事，铁四万斤，并许其昏。
默啜由是益强。
田归道始得还，与阎知微争论于太后前。
归道以为默啜必负约，不可恃和亲，宜为之备。
知微以为和亲必可保。
夏，四月，铸九鼎成，徙置通天宫。
豫州鼎高丈八尺，受千八百石；馀州高丈四尺，受千二百石；各图山川物产于其上，共用铜五十六万七百馀斤。
太后欲以黄金千两涂之，姚璹曰：九鼎神器，贵于天质自然。
且臣观其五采焕炳相杂，不待金色以为炫耀。
太后从之。
自玄武门曳入，令宰相、诸王帅南北牙宿卫兵十馀万人并仗内大牛、白象共曳之。
前益州长史王及善已致仕，会契丹作乱，山东不安，起为滑州刺史。
太后召见，问以朝廷得失，及善陈治乱之要十馀条。
太后曰：外州末事，此为根本，卿不可出。
癸酉，留为内史。
癸未，以右金吾卫大将军武懿宗为神兵道行军大总管，与右豹韬卫将军何迦密将兵击契丹。
五月，癸卯，又以娄师德为清边道副大总管，右武威卫将军沙吒忠义为前军总管，将兵二十万击契丹。
先是，有朱前疑者，上书云：臣梦陛下寿满八百。
右司郎中冯翊乔知之有美妾曰碧玉，知之为之不昏。
武承嗣借以教诸姬，遂留不还。
知之作《绿珠怨》诗以寄之，碧玉赴井死。
承嗣得诗于裙带，大怒，讽酷吏罗告，族诛之。
自言才比石勒。
监察御史李昭德素恶俊臣，又尝庭辱秋官侍郎皇甫文备，二人共诬昭德谋反，下狱。
俊臣欲罗告武氏诸王及太平公主，又欲诬皇嗣及庐陵王与南北牙同反，冀因此盗国权，河东人卫遂忠告之。
诸武及太平公主恐惧，共发其罪，系狱，有司处以极刑。
太后欲赦之，奏上三日，不出。
王及善曰：俊臣凶狡贪暴，国之元恶，不去之，必动摇朝廷。
太后游苑中，吉顼执辔，太后问以外事，对曰：外人唯怪来俊臣奏不下。
太后曰：俊臣有功于国，朕方思之。
顼曰：于安远告虺贞反，既而果反，今止为成州司马。
俊臣聚结不逞，诬构良善，赃贿如山，冤魂塞路，国之贼也，何足惜哉。
太后乃下其奏。
丁卯，昭德、俊臣同弃市，时人无不痛昭德而快俊臣。
仇家争啖俊臣之肉，斯须而尽，抉眼剥面，披腹出心，腾蹋成泥。
太后知天下恶之，乃下制数其罪恶，且曰：宜加赤族之诛，以雪苍生之愤，可准法籍没其家。
士民皆相贺于路曰：自今眠者背始帖席矣。
俊臣以告綦连耀功，赏奴婢十人。
俊臣阅司农婢，无可者，以西突厥可汗斛瑟罗家有细婢，善歌舞，欲得以为赏口，乃使人诬告斛瑟罗反。
诸酋长诣阙割耳剺面讼冤者数千人。
会俊臣诛，乃得免。
俊臣方用事，选司受其属请不次除官者，每铨数百人。
俊臣败，侍郎皆自首。
太后责之，对曰：臣负陛下，死罪。
臣乱国家法，罪止一身；违俊臣语，立见灭族。
太后乃赦之。
上林令侯敏素谄事俊臣，其妻董氏谏之曰：俊臣国贼，指日将败，君宜远之。
敏从之。
俊臣怒，出为武龙令。
敏欲不往，妻曰：速去勿留。
俊臣败，其党皆流岭南，敏独得免。
太后征于安远为尚食奉御，擢吉顼为右肃政中丞。
以检校夏官侍郎宗楚客同平章事。
武懿宗军至赵州，闻契丹将骆务整数千骑将至冀州，懿宗惧，欲南遁。
或曰：虏无辎重，以抄掠为资，若按兵拒守，势必离散，从而击之，可有大功。
懿宗不从，退据相州，委弃军资器仗甚众。
契丹遂屠赵州。
甲午，孙万荣为奴所杀。
万荣之破王孝杰也，于柳城西北四百里依险筑城，留其老弱妇女、所获器仗资财，使妹夫乙冤羽守之，引精兵寇幽州。
恐突厥默啜袭其后，遣五人至黑沙，语默啜曰：我已破王孝杰百万之人，唐人破胆，请与可汗乘胜共取幽州。
三人先至，默啜喜，赐以绯袍。
二人后至，默啜怒其稽缓，将杀之，二人曰：请一言而死。
默啜问其故，二人以契丹之情告。
默啜乃杀前三人而赐二人绯，使为乡导，发兵取契丹新城，杀所获凉州都督许钦明以祭天；围新城三日，克之，尽俘以归。
使乙冤羽驰报万荣。
戊子，特进武承嗣、春官尚书武三思并同凤阁鸾台三品。
辛卯，制以契丹初平，命河内王武懿宗、娄师德及魏州刺史狄仁杰分道安抚河北。
懿宗所至残酷，民有为契丹所胁从复来归者，懿宗皆以为反，生刳取其胆。
先是，何阿小嗜杀人，河北人为之语曰：唯此两何，杀人最多。
秋，七月，丁酉，昆明内附，置窦州。
武承嗣、武三思并罢政事。
庚午，武攸宜自幽州凯旋。
武懿宗奏河北百姓从贼者请尽族之，左拾遗王求礼庭折之曰：此属素无武备，力不胜贼，苟从之以求生，岂有叛国之心。
懿宗拥强兵数十万，望风退走，贼徒滋蔓，又欲移罪于草野诖误之人，为臣不忠，请先斩懿宗以谢河北。
懿宗不能对。
司刑卿杜景俭亦奏：此皆胁从之人，请悉原之。
太后从之。
九月，壬辰，大享通天宫，大赦天下，改元。
庚戌，娄师德守纳言。
甲寅，太后谓侍臣曰：顷者周兴、来俊臣按狱，多连引朝臣，云其谋反；国有常法，朕安敢违。
中间疑其不实，使近臣就狱引问，得其手状，皆自承服，朕不以为疑。
自兴、俊臣死，不复闻有反者，然则前死者不有冤邪。
夏官侍郎姚元崇对曰：自垂拱以来坐谋反死者，率皆兴等罗织，自以为功。
陛下使近臣问之，近臣亦不自保，何敢动摇。
所问者若有翻覆，惧遭惨毒，不若速死。
赖天启圣心，兴等伏诛，臣以百口为陛下保，自今内外之臣无复反者；若微有实状，臣请受知而不告之罪。
太后悦曰：向时宰相皆顺成其事，陷朕为淫刑之主；闻卿所言，深合朕心。
赐元崇钱千缗。
时人多为魏元忠讼冤者，太后复召为肃政中丞。
元忠前后坐弃市流窜者四。
尝侍宴，太后问曰：卿往者数负谤，何也。
对曰：臣犹鹿耳，罗织之徒欲得臣肉为羹，臣安所避之。
冬，闰十月，甲寅，以幽州都督狄仁杰为鸾台侍郎，司刑卿杜景俭为凤阁侍郎，并同平章事。
仁杰上疏，以为：天生四夷，皆在先王封略之外，故东拒沧海，西阻流沙，北横大漠，南阻五岭，此天所以限夷狄而隔中外也。
汉武征伐四夷，百姓困穷，盗贼蜂起；末年悔悟，息兵罢役，故能为天所祐。
凤阁舍人李峤知天官选事，始置员外官数千人。
先是历官以是月为正月，以腊月为闰。
太后欲正月甲子朔冬至，乃下制以为：去晦仍见月，有爽天经。
可以今月为闰月，来月为正月。
唐〕则天顺圣皇后圣历元年（戊戌公元698年）。
正月，甲子朔，冬至，太后享通天宫；赦天下，改元。
夏官侍郎宗楚客罢政事。
春，二月，乙未，文昌右相、同凤阁鸾台三品豆卢钦望罢为太子宾客。
武承嗣、三思营求为太子，数使人说太后曰：自古天子未有以异姓为嗣者。
孙万荣之围幽州也，移檄朝廷曰：何不归我庐陵王。
吉顼与张易之、昌宗皆为控鹤监供奉，易之兄弟亲狎之。
不有大功于天下，何以自全。
二人惧，涕泣问计。
顼曰：天下士庶未忘唐德，咸复思庐陵王。
三月，己巳，托言庐陵王有疾，遣职方员外郎瑕丘徐彦伯召庐陵王及其妃、诸子诣行在疗疾。
戊子，庐陵王至神都。
夏，四月，庚寅朔，太后祀太庙。
辛丑，以娄师德充陇右诸军大使，仍检校营田事。
六月，甲午，命淮阳王武延秀入突厥，纳默啜女为妃；豹韬卫大将军阎知微摄春官尚书，右武卫郎将杨齐庄摄司宾卿，赍金帛巨亿以送之。
延秀，承嗣之子也。
凤阁舍人襄阳张柬之谏曰：自古未有中国亲王娶夷狄女者。
由是忤旨，出为合州刺史。
秋，七月，凤阁侍郎、同平章事杜景俭罢为秋官尚书。
八月，戊子，武延秀至黑沙南庭。
突厥默啜谓阎知微等曰：我欲以女嫁李氏，安用武氏儿邪。
默啜移书数朝廷曰：与我蒸谷种，种之不生，一也。
金银器皆行滥，非真物，二也。
我与使者绯紫皆夺之，三也。
缯帛皆疏恶，四也。
我可汗女当嫁天子儿，武氏小姓，门户不敌，罔冒为昏，五也。
我为此起兵，欲取河北耳。
监察御史裴怀古从阎知微入突厥，默啜欲官之，不受。
时诸州闻突厥入寇，方秋，争发民修城。
卫州刺史太平敬晖谓僚属曰：吾闻金汤非粟不守，奈何舍收获而事城郭乎。
悉罢之，使归田，百姓大悦。
甲午，鸾台侍郎、同平章事王方庆罢为麟台监。
太子太保魏宣王武承嗣，恨不得为太子，意怏怏，戊戌，病薨。
庚子，以春官尚书武三思检校内史，狄仁杰兼纳言。
太后命宰相各举尚书郎一人，仁杰举其子司府丞光嗣，拜地官员外郎，已而称职。
太后喜曰：卿足继祁奚矣。
通事舍人河南元行冲，博学多通，仁杰重之。
行冲数规谏仁杰，且曰：凡为家者必有储蓄脯醢以适口，参术以攻疾。
仆窃计明公之门，珍味多矣，行冲请备药物之末。
仁杰笑曰：吾药笼中物，何可一日无也。
行冲名澹，以字行。
以司属卿武重规为天兵中道大总管，右武卫将军沙吒忠义为天兵西道总管，幽州都督下邽张仁愿为天兵东道总管，将兵三十万以讨突厥默啜；又以左羽林卫大将军阎敬容为天兵西道后军总管，将兵十五万为后援。
癸丑，默啜寇飞狐，乙卯，陷定州，杀刺史孙彦高及吏民数千人。
九月，甲子，以夏官尚书武攸宁同凤阁鸾台三品。
改突厥默啜为斩啜。
默啜使阎知微招谕赵州，知微与虏连手蹋《万岁乐》于城下。
将军陈令英在城上谓曰：尚书位任非轻，乃为虏蹋歌，独无惭乎。
知微微吟曰：不得已，《万岁乐》。
皇嗣固请逊位于庐陵王，太后许之。
壬申，立庐陵王哲为皇太子，复名显。
甲戌，命太子为河北道元帅以讨突厥。
先是，募人月馀不满千人，及闻太子为元帅，应募者云集，未几，数盈五万。
戊寅，以狄仁杰为河北道行军副元帅，右丞宋玄爽为长史，右台中丞崔献为司马，左台中丞吉顼为监军使。
时太子不行，命仁杰知元帅事，太后亲送之。
蓝田令薛讷，仁贵之子也，太后擢为左威卫将军、安东道经略。
将行，言于太后曰：太子虽立，外议犹疑未定；苟此命不易，丑虏不足平也。
太后深然之。
王及善请太子赴外朝以慰人心，从之。
以天官侍郎苏味道为凤阁侍郎、同平章事。
味道前后在相位数岁，依阿取容，尝谓人曰：处事不宜明白，但摸稜持两端可矣。
时人谓之苏摸稜”。
癸未，突厥默啜尽杀所掠赵、定等州男女万馀人，自五回道去，所过，杀掠不可胜纪。
沙吒忠义等但引兵蹑之，不敢逼。
狄仁杰将兵十万追之，无所及。
默啜还漠北，拥兵四十万，据地万里，西北诸夷皆附之，甚有轻中国之心。
冬，十月，制：都下屯兵，命河内王武懿宗、九江王武攸归领之。
癸卯，以狄仁杰为河北道安抚大使。
以夏官侍郎姚元崇、秘书少监李峤并同平章事。
突厥默啜离赵州，乃纵阎知微使还。
太后命磔于天津桥南，使百官共射之，既乃冎其肉，剉其骨，夷其三族，疏亲有先未相识而同死者。
裒公段瓒，志玄之子也，先没于突厥。
突厥在赵州，瓒邀杨齐庄与之俱逃，齐庄畏懦，不敢发。
瓒先归，太后赏之。
齐庄寻至，敕河内王武懿宗鞫之；懿宗以为齐庄意怀犹豫，遂与阎知微同诛。
既射之如猬，气殜殜未死，乃决其腹，割心，投于地，犹趌趌然跃不止。
擢田归道为夏官侍郎，甚见亲委。
蜀州每岁遣兵五百人戍姚州，路险远，死亡者多。
蜀州刺史张柬之上言，以为：姚州本哀牢之国，荒外绝域，山高水深。
国家开以为州，未尝得其盐布之税，甲兵之用，而空竭府库，驱率平人，受役蛮夷，肝脑涂地，臣窃为国家惜之。
请废姚州以隶巂州，岁时朝觐，同之蕃国。
泸南诸镇亦皆废省，于泸北置关，百姓非奉使，无得交通往来。
疏奏，不纳。
唐〕则天顺圣皇后圣历二年（己亥公元699年）。
正月，丁卯朔，告朔于通天宫。
壬戌，以皇嗣为相王，领太子右卫率。
甲子，置控鹤临丞、主簿等官，率皆嬖宠之人，颇用才能文学之士以参之。
以司卫卿张易之为控鹤监，银青光禄大夫张昌宗、左台中丞吉顼、殿中监田归道、夏官侍郎李迥秀、凤阁舍人薛稷、正谏大夫临汾员半千皆为控鹤监内供奉。
稷，元超之从子也。
半千以古无此官，且所聚多轻薄之士，上疏请罢之；由是忤旨，左迁水部郎中。
腊月，戊子，以左台中丞吉顼为天官侍郎，右台中丞魏元忠为凤阁侍郎，并同平章事。
文昌左丞宗楚客与弟司农卿晋卿，坐赃贿满万馀缗级第舍过度，楚客贬播州司马，晋卿流峰州。
太平公主观其第，叹曰：见其居处，吾辈乃虚生耳。
辛亥，赐太子姓武氏；赦天下。
太后生重眉，成八字，百官皆贺。
河南、北置武骑团以备突厥。
春，一月，庚申，夏官尚书、同凤阁鸾台三品武攸宁罢为冬官尚书。
二月，己丑，太后幸嵩山，过缑氏，谒升仙太子庙。
壬辰，太后不豫，遣给事中栾城阎朝隐祷少室山。
朝隐自为牺牲，沐浴伏俎上，请代太后命。
太后疾小愈，厚赏之。
丁酉，自缑氏还。
初，吐蕃赞普器弩悉弄尚幼，论钦陵兄弟用事，皆有勇略，诸胡畏之。
钦陵居中秉政，诸弟握兵分据方面，赞婆常居东边，为中国患者三十馀年。
器弩悉弄浸长，阴与大臣论岩谋诛之。
会钦陵出外，赞普诈云出畋，集兵执钦陵亲党二千馀人，杀之，遣使召钦陵兄弟，钦陵等举兵不受命。
赞普将兵讨之，钦陵兵溃，自杀。
夏，四月，赞婆帅所部千馀人来降，太后命左武卫铠曹参军郭元振与河源军大使夫蒙令卿将骑迎之，以赞婆为特进、归德王。
钦陵子弓仁，以所统吐谷浑七千帐来降，拜左玉钤卫将军、酒泉郡公。
壬辰，以魏元忠检校并州长史，充天兵军大总管，以备突厥。
娄师德为天兵军副大总管，仍充陇右诸军大使，专掌怀抚吐蕃降者。
太后春秋高，虑身后太子与诸武不相容。
壬寅，命太子、相王、太平公主与武攸暨等为誓文，告天地于明堂，铭之铁券，藏于史馆。
秋，七月，命建安王武攸宜留守西京，代会稽王武攸望。
丙辰，吐谷浑部落一千四百帐内附。
制：州县长吏，非奏有敕旨，毋得擅立碑。
内史王及善虽无学术，然清正难夺，有大臣之节。
张易之兄弟每侍内宴，无复人臣礼；及善屡奏以为不可。
太后不悦，谓及善曰：卿既高年，不宜更侍游宴，但检校阁中可也。
及善因称病，谒假月馀；太后不问。
及善叹曰：岂有中书令而天子可一日不见乎。
事可知矣。
乃上疏乞骸骨，太后不许。
庚子，以及善为文昌左相，太子宫尹豆卢钦望为文昌右相，仍并同凤阁鸾台三品。
鸾台侍郎、同平章事杨再思罢为左台大夫。
丁未，相王兼检校安北大都护。
以天官侍郎陆元方为鸾台侍郎、同平章事。
纳言、陇右诸军大使娄师德薨。
师德在河陇，前后四十馀年，恭勤不怠，民夷安之。
性沉厚宽恕，狄仁杰之入相也，师德实荐之；而仁杰不知，意颇轻师德，数挤之于外。
太后觉之，尝问仁杰曰：师德贤乎。
对曰：为将能谨守边陲，贤则臣不知。
又曰：师德知人乎。
对曰：臣尝同僚，未闻其知人也。
太后曰：朕之知卿，乃师德所荐也，亦可谓知人矣。
仁杰既出，叹曰：娄公盛德，我为其所包容久矣，吾不得窥其际也。
是时罗织纷纭，师德久为将相，独能以功名终，人以是重之。
戊申，以武三思为内史。
九月，乙亥，太后幸福昌；戊寅，还神都。
庚子，邢贞公王及善薨。
河溢，漂济源百姓庐舍千馀家。
冬，十月，丁亥，论赞婆至都，太后宠待赏赐甚厚，以为右卫大将军，使将其众守洪源谷。
太子、相王诸子复出阁。
太后自称制以来，多以武氏诸王及驸马都尉为成均祭酒，博士、助教亦多非儒士。
又因郊丘，明堂，拜洛，封嵩，取弘文国子生为斋郎，因得选补。
嗣立，承庆之异母弟也。
母王氏，遇承庆甚酷，每杖承庆，嗣立必解衣请代；母不许，辄私自杖，母乃为之渐宽。
承庆为凤阁舍人，以疾去职。
嗣立时为莱芜令，太后召谓曰：卿父尝言：臣有两儿，堪事陛下。
卿兄弟在官，诚如父言。
朕今以卿代兄，更不用它人。
即日拜凤阁舍人。
是岁，突厥默啜立其弟咄悉匐为左厢察，骨笃禄子默矩为右厢察，各主兵二万馀人；其子匐俱为小可汗，位在两察上，主处木昆等十姓，兵四万馀人，又号为拓西可汗。
唐〕则天顺圣皇后久视元年（庚子公元700年）。
正月，戊寅，内史武三思罢为特进、太子少保。
天官侍郎、同平章事吉顼贬安固尉。
太后以顼有干略，故委以腹心。
顼与武懿宗争赵州之功于太后前。
顼魁岸辩口，懿宗短小伛偻，顼视懿宗，声气凌厉。
太后由是不悦，曰：顼在朕前，犹卑我诸武，况异时讵可倚邪。
他日，顼奏事，方援古引今，太后怒曰：卿所言，朕饫闻之，无多言。
太宗有马名师子骢，肥逸无能调驭者。
朕为宫女侍侧，言于太宗曰：妾能制之，然须三物，一铁鞭，二铁挝，三匕首。
铁鞭击之不服，则以挝挝其首，又不服，则以匕首断其喉。
太宗壮朕之志。
今日卿岂足污朕匕首邪。
顼惶惧流汗，拜伏求生，乃止。
诸武怨其附太子，共发其弟冒官事，由是坐贬。
太后命之坐，问之，顼曰：合水土为泥，有争乎。
太后曰：无之。
又曰：分半为佛，半为天尊，有争乎。
顼顿首曰：宗室、外戚各当其分，则天下安。
今太子已立而外戚犹为王，此陛下驱之使他日必争，两不得安也。
腊月，辛巳，立故太孙重润为邵王，其弟重茂为北海王。
太后问鸾台侍郎、同平章事陆元方以外事，对曰：臣备位宰相，有大事不敢不以闻；人间细事，不足烦圣听。
由是忤旨。
庚寅，罢为司礼卿。
元方为人清谨，再为宰相，太后每有迁除，多访之，元方密封以进，未尝漏露。
临终，悉取奏稿焚之，曰：吾于人多阴德，子孙其未衰乎。
以西突厥竭忠事主可汗斛瑟罗为平西军大总管，镇碎叶。
丁酉，以狄仁杰为内史。
庚子，以文昌左丞韦巨源为纳言。
乙巳，太后幸嵩山；春，一月，丁卯，幸汝州之温汤；戊寅，还神都。
作三阳宫于告成之石淙。
二月，乙未，同凤阁鸾台三品豆卢钦望罢为太子宾客。
三月，以吐谷浑青海王宣超为乌地也拔勤忠可汗。
夏，四月，戊申，太后幸三阳宫避暑，有胡僧邀车驾观葬舍利，太后许之。
狄仁杰跪于马前曰：佛者戎狄之神，不足以屈天下之主。
彼胡僧诡谲，直欲邀致万乘，以惑远近之人耳。
山路险狭，不容侍卫，非万乘所宜临也。
太后中道而还，曰：以成吾直臣之气。
五月，己酉朔，日有食之。
太后使洪州僧胡超合长生药，三年而成，所费巨万。
太后服之，疾小瘳。
癸丑，赦天下，改元久视；去天册金轮大圣之号。
六月，改控鹤为奉宸府，以张易之为奉宸令。
太后欲掩其迹，乃命易之、昌宗与文学之士李峤等修《三教珠英》于内殿。
太后又多选美少年为奉宸内供奉，右补阙硃敬则谏曰：陛下内宠有易之、昌宗，足矣。
近闻右监门卫长史侯祥等，明自媒衒，丑慢不耻，求为奉宸内供奉，无礼无仪，溢于朝听。
臣职在谏诤，不敢不奏。
太后劳之曰：非卿直言，朕不知此。
赐彩百段。
易之、昌宗竞以豪侈相胜。
弟昌仪为洛阳令，请属无不从。
尝早朝，有选人姓薛，以金五十两并状邀其马而赂之。
昌仪受金，至朝堂，以状授天官侍郎张锡。
数日，锡失其状，以问昌仪，昌仪骂曰：不了事人。
我亦不记，但姓薛者即与之。
锡惧，退，索在铨姓薛者六十馀人，悉留注官。
锡，文瓘之兄之子也。
初，契丹将李楷固，善用䌈索及骑射、舞槊，每陷陈，如鹘入乌群，所向披靡。
黄獐之战，张玄遇、麻仁节皆为所䌈。
又有骆务整者，亦为契丹将，屡败唐兵。
及孙万荣死，二人皆来降。
有司责其后至，奏请族之。
狄仁杰曰：楷固等并骁勇绝伦，能尽力于所事，必能尽力于我。
若抚之以德，皆为我用矣。
奏请赦之。
所亲皆止之，仁杰曰：苟利于国，岂为身谋。
太后用其言，赦之。
又请与之官，太后以楷固为左玉钤卫将军，务整为右武威卫将军，使将兵击契丹馀党，悉平之。
唐〕则天顺圣皇后久视元年（庚子公元700年）。
秋，七月，献俘于含枢殿。
太后以楷固为左玉钤卫大将军、燕国公，赐姓武氏。
召公卿合宴，举觞属仁杰曰：公之功也。
将赏之，对曰：此乃陛下威灵，将帅尽力，臣何功之有。
固辞不受。
唐中宗大和大圣大昭孝皇帝神龙元年（乙巳公元705年）。
二月，辛亥，帝帅百官诣上阳宫问太后起居；自是每十日一往。
乙卯，凤阁侍郎、同平章事韦承庆贬高要尉；正谏大夫、同平章事房融除名，流高州；司礼卿崔神庆流钦州。
杨再思为户部尚书、同中书门下三品、西京留守。
太后之迁上阳宫也，太仆卿、同中书门下三品姚元之独呜咽流涕。
左拾遗贾虚己上疏，以为异姓不王，古今通制。
先是，胡僧慧范以妖妄游权贵之门，与张易之兄弟善，韦后亦重之。
及易之诛，复称慧范预其谋，以功加银青光禄大夫，赐爵上庸县公，出入宫掖，上数微行幸其舍。
彦范复表言慧范执左道以乱政，请诛之。
上皆不听。
上即位，立为成王，拜左金吾大将军。
二张之诛也，洛州长史薛季昶谓张柬之、敬晖曰：二凶虽除，产、禄犹在，去草不去根，终当复生。
二人曰：大事已定，彼犹机上肉耳，夫何能为。
所诛已多，不可复益也。
季昶叹曰：吾不知死所矣。
朝邑尉武强刘幽求亦谓桓彦范、敬晖曰：武三思尚存，公辈终无葬地；若不早图，噬脐无及。
不从。
上女安乐公主适三思子崇训。
张柬之等数劝上诛诸武，上不听。
柬之等曰：革命之际，宗室诸李，诛夷略尽；今赖天地之灵，陛下返正，而武氏滥官僭爵，按堵如故，岂远近所望邪。
愿颇抑损其禄位以慰天下。
又不听。
柬之等或抚床叹愤，或弹指出血，曰：主上昔为英王，时称勇烈，吾所以不诛诸武者，欲使上自诛之，以张天子之威耳。
今反如此，事势已去，知复奈何。
上数微服幸武三思第，监察御史清河崔皎密疏谏曰：国命初复，则天皇帝在西宫，人心犹有附会；周之旧臣，列居朝廷，陛下奈何轻有外游，不察豫且之祸。
上泄之，三思之党切齿。
丙寅，以太子宾客武三思为司空、同中书门下三品。
左散骑常侍谯王重福，上之庶子也；其妃，张易之之甥。
韦后恶之，谮于上曰：重润之死，重福为之也。
由是贬濮州员外刺史，又改均州刺史，常令州司防守之。
丁卯，以右散骑常侍安定王武攸暨为司徒、定王。
辛未，相王固让太尉及知政事，许之；又立为皇太弟，相王固辞而止。
甲戌，以国子祭酒始平祝钦明同中书门下三品，黄门侍郎、知侍中事韦安石为刑部尚书，罢知政事。
丁丑，武三思、武攸暨固辞新官爵及政事，许之，并加开府仪同三司。
立皇子义兴王重俊为卫王，北海王重茂为温王，仍以重俊为洛州牧。
三月，甲申，制：文明已来破家子孙皆复旧资廕，唯徐敬业、裴炎不在免限。
丁亥，制：酷吏周兴、来俊臣等，已死者追夺官爵，存者皆流岭南恶地。
己丑，以袁恕己为中书令。
以安车征安平王武攸绪于嵩山，既至，除太子宾客；固请还山，许之。
制：枭氏、蟒氏皆复旧姓。
术士郑普思、尚衣奉御叶静能皆以妖妄为上所信重，夏，四月，墨敕以普思为秘书监，静能为国子祭酒。
桓彦范、崔玄暐固执不可，上曰：已用之，无容遽改。
彦范曰：陛下初即位，下制云：政令皆依贞观故事。
贞观中，魏征、虞世南、颜师古为秘书监，孔颖达为国子祭酒，岂普思、静能之比乎。
庚戌，左拾遗李邕上疏，以为《诗》三百，一言以蔽之，曰思无邪’。
若有神仙能令人不死，则秦始皇、汉武帝得之矣；佛能为人福利，则梁武帝得之矣。
尧、舜所以为帝王首者，亦修人事而已。
尊宠此属，何补于国。
上皆不听。
上即位之日，驿召魏元忠于高要；丁卯，至都，拜卫尉卿、同平章事。
甲戌，以魏元忠为兵部尚书，韦安石为吏部尚书，李怀远为右散骑常侍，唐休璟为辅国大将军，崔玄暐检校益府长史，杨再思检校杨府长史，祝钦明为刑部尚书，并同中书门下三品。
元忠等皆以东宫旧僚褒之也。
乙亥，以张柬之为中书令。
戊寅，追赠故邵王重润为懿德太子。
乙酉，立太庙、社稷于东都。
以张柬之等及武攸暨、武三思、郑普思等十六人皆为立功之人，赐以铁券，自非反逆，各恕十死。
癸巳，敬晖等帅百官上表，以为：五运迭兴，事不两大。
天授革命之际，宗室诛窜殆尽，岂得与诸武并封。
今天命惟新，而诸武封建如旧，并居京师，开辟以来未有斯理。
愿陛下为社稷计，顺遐迩心，降其王爵，以安内外。
上不许。
敬晖等畏武三思之谗，以考功员外郎崔湜为耳目，伺其动静。
先是，殿中侍御史南皮郑愔谄事二张，二张败，贬宣州司士参军，坐赃，亡入东都，私谒武三思。
甲午，以侍中齐公敬晖为平阳王，谯公桓彦范为扶阳王，中书令汉阳公张柬之为汉阳王，南阳公袁恕己为南阳王，特进、同中书门下三品博陵公崔玄暐为博陵王，罢知政事，赐金帛鞍马，令朝朔望；仍赐彦范姓韦氏，与皇后同籍。
寻又以玄暐检校益州长史、知都督事，又改梁州刺史。
五王之请削武氏诸王也，求人为表，众莫肯为。
中书舍人岑羲为之，语甚激切；中书舍人偃师毕构次当读表，辞色明厉。
三思既得志，羲改秘书少监，出构为润州刺史。
易州刺史赵履温，桓彦范之妻兄也。
彦范之诛二张，称履温预其谋，召为司农少卿，履温以二婢遗彦范；及彦范罢政事，履温复夺其婢。
上嘉宋璟忠直，屡迁黄门侍郎。
武三思尝以事属璟，璟正色拒之曰：今太后既复子明辟，王当以侯就第，何得尚干朝政。
独不见产、禄之事乎。
以韦安石兼检校中书令，魏元忠兼检校侍中，又以李湛为右散骑常侍，赵承恩为光禄卿，杨元琰为卫尉卿。
癸卯，制：降诸武，梁王三思为德静王，定王攸暨为乐寿王，河内王懿宗等十二人皆降为公，以厌人心。
甲辰，以唐休璟为左仆射，同中书门下三品如故，豆卢钦望为右仆射。
六月，壬子，以左骁卫大将军裴思说充灵武军大总管，以备突厥。
癸亥，命右仆射豆卢钦望，有军国重事，中书门下可共平章。
先是，仆射为正宰相，其后多兼中书门下之职，午前决朝政，午后决省事。
至是，钦望专为仆射，不敢预政事，故有是命。
是后专拜仆射者，不复为宰相矣。
又以韦安石为中书令，魏元忠为侍中，杨再思为检校中书令。
丁卯，祔孝敬皇帝于太庙，号义宗。
戊辰，洛水溢，流二千馀家。
秋，七月，辛巳，以太子宾客韦巨源同中书门下三品，西京留守如故。
特进汉阳王张柬之表请归襄州养疾；乙未，以柬之为襄州刺史，不知州事，给全俸。
河南、北十七州大水。
壬戌，追立妃赵氏为恭皇后，孝敬皇帝妃裴氏为哀皇后。
九月，壬午，上祀昊天上帝、皇地祗于明堂，以高宗配。
改葬上洛王韦玄贞，其仪皆如太原王故事。
癸巳，太子宾客、同中书门下三品韦巨源罢为礼部尚书，以其从父安石为中书令故也。
以左卫将军上邽纪处讷兼检校太府卿，处讷娶武三思之妻姊故也。
冬，十月，命唐休璟留守京师。
癸亥，上幸龙门；乙丑，猎于新安而还。
辛未，以魏元忠为中书令，杨再思为侍中。
十一月，戊寅，群臣上皇帝尊号曰应天皇帝，皇后曰顺天皇后。
壬午，上与后谒谢太庙，赦天下；相王、太平公主加实封，皆满万户。
己丑，上御洛城南楼，观泼寒胡戏。
壬寅，则天崩于上阳宫，年八十二。
遗制：去帝号，称则天大圣皇后。
王、萧二族及褚遂良、韩瑗、柳奭亲属皆赦之。
十二月，丁卯，上始御同明殿见群臣。
太后将合葬乾陵，给事中严善思上疏，以为：乾陵玄宫以石为门，铁锢其缝，今启其门，必须镌凿。
神明之道，体尚幽玄，动众加功，恐多惊黩。
况合葬非古，汉时诸陵，皇后多不合葬，魏、晋已降，始有合者。
望于乾陵之傍更择吉地为陵，若神道有知，幽涂自当通会；若其无知，合之何益。
不从。
是岁，户部奏天下户六百一十五万，口三千七百一十四万有畸。
唐中宗大和大圣大昭孝皇帝神龙二年（丙午公元706年）。
春，正月，戊戌，以吏部尚书李峤同中书门下三品，中书侍郎于惟谦同平章事。
闰月，丙午，制：太平、长安、安乐、宜城、新都、定安、金城公主并开府，置官属。
武三思以敬晖、桓彦范、袁恕己尚在京师，忌之，乙卯，出为滑、洺、豫三州刺史。
赐閺乡僧万回号法云公。
甲戌，以突骑施酋长乌质勒为怀德郡王。
二月，乙未，以刑部尚书韦巨源同中书门下三品，仍与皇后叙宗族。
丙申，僧慧范等九人并加五品阶，赐爵郡、县公；道士史崇恩等三人加五品阶，除国子祭酒，同正；叶静能加金紫光禄大夫。
三月，甲辰，中书令韦安石罢为户部尚书；户部尚书苏瓌为侍中、西京留守。
瓌，颋之父也。
唐休璟致仕。
初，少府监丞弘农宋之问及弟兗州司仓之逊皆坐附会张易之贬岭南，逃归东都，匿于友人光禄卿、驸马都尉王同皎家。
同皎疾武三思及韦后所为，每与所亲言之，辄切齿。
之逊于帘下闻之，密遣其子昙及甥校书郎李悛告三思，欲以自赎。
三思使昙、悛及抚州司仓冉祖雍上书告同皎与洛阳人张仲之、祖延庆、武当丞寿春周憬等潜结壮士，谋杀三思，因勒兵诣阙，废皇后。
上命御史大夫李承嘉、监察御史姚绍之按其事，又命杨再思、李峤、韦巨源参验。
仲之言三思罪状，事连宫壸。
再思、巨源阳寐不听；峤与绍之命反接送狱。
仲之还顾，言不已。
绍之命挝之，折其臂。
仲之大呼曰：吾已负汝，死当讼汝于天。
庚戌，同皎等皆坐斩，籍没其家。
周憬亡入比干庙中，大言曰：比干古之忠臣，知吾此心。
三思与皇后淫乱，倾危国家，行当枭首都市，恨不及见耳。
遂自刭。
之问、之逊、昙、悛、祖雍并除京官，加朝散大夫。
武三思与韦后日夜谮敬晖等不已，复左迁晖为朗州刺史，崔玄暐为均州刺史，桓彦范为亳州刺史，袁恕己为郢州刺史；与晖等同立功者薛思行等皆以为党与，坐贬。
大置员外官，自京司及诸州凡二千馀人，宦官超迁七品以上员外官者又将千人。
魏元忠自端州还，为相，不复强谏，惟与时俯仰，中外失望。
酸枣尉袁楚客致书元忠，以为：主上新服厥命，惟新厥德，当进君子，退小人，以兴大化，岂可安其荣宠，循默而已。
今不早建太子，择师傅而辅之，一失也。
公主开府置僚属，二失也。
崇长缁衣，使游走权门，借势纳赂，三失也。
俳优小人，盗窃品秩，四失也。
有司选进贤才，皆以货取势求，五失也。
宠进宦者，殆满千人，为长乱之阶，六失也。
王公贵戚，赏赐无度，竞为侈靡，七失也。
广置员外官，伤财害民，八失也。
先朝宫女，得自便居外，出入无禁，交通请谒，九失也。
左道之人，荧惑主听，盗窃禄位，十失也。
凡此十失，君侯不正，谁与正之哉。
元忠得书，愧谢而已。
夏，四月，改赠后父韦玄贞为酆王，后四弟皆赠郡王。
己丑，左散骑常侍、同中书门下三品李怀远致仕。
处士京兆韦月将上书告武三思潜通宫掖，必为逆乱；上大怒，命斩之。
御史大夫李承嘉附武三思，诋尹思贞于朝，思贞曰：公附会奸臣，将图不轨，先除忠臣邪。
承嘉怒，劾奏思贞，出为青州刺史。
或谓思贞曰：公平日讷于言，及廷折承嘉，何其敏邪。
思贞曰：物不能鸣者，激之则鸣。
承嘉恃威权相陵，仆义不受屈，亦不知言之从何而至也。
武三思恶宋璟，出之检校贝州刺史。
五月，庚申，葬则天大圣皇后于乾陵。
武三思使郑愔告朗州刺史敬晖、亳州刺史韦彦范、襄州刺史张柬之、郢州刺史袁恕己、均州刺史崔玄暐与王同皎通谋。
六月，戊寅，贬晖崖州司马，彦范泷州司马，柬之新州司马，恕己窦州司马，玄暐白州司马，并员外置，仍长任，削其勋封；复彦范姓桓氏。
初，韦玄贞流钦州而卒，蛮酋宁承基兄弟逼取其女，妻崔氏不与，承基等杀之，及其四男洵、浩、洞、泚，上命广州都督周仁轨使将兵二万讨之。
承基等亡入海，仁轨追斩之，以其首祭崔氏墓，杀掠其部众殆尽。
上喜，加仁轨镇国大将军，充五府大使，赐爵汝南郡公。
韦后隔帘拜仁轨，以父事之。
及韦后败，仁轨以党与诛。
秋，七月，戊申，立卫王重俊为皇太子。
丙寅，以李峤为中书令。
上将还西京，辛未，左散骑常侍李怀远同中书门下三品，充东都留守。
武三思阴令人疏皇后秽行，榜于天津桥，请加废黜。
上大怒，命御史大夫李承嘉穷核其事。
承嘉奏言：敬晖、桓彦范、张柬之、袁恕己、崔玄暐使人为之，虽云废后，实谋大逆，请族诛之。
三思又使安乐公主谮之于内，侍御史郑愔言之于外，上命法司结竟。
大理丞三原李朝隐奏称：晖等未经推鞫，不可遽就诛夷。
大理丞裴谈奏称：晖等宜据制书处斩籍没，不应更加推鞫。
上以晖等尝赐铁券，许以不死，乃长流晖于琼州，彦范于瀼州，柬之于泷州，恕己于环州，玄暐于古州，，皆流岭外。
擢承嘉为金紫光禄大夫，进爵襄武郡公，谈为刑部尚书；出李朝隐为闻喜令。
三思又讽太子上表，请夷晖等三族，上不许。
三思问谁可使者，湜荐大理正周利用。
三思既杀五王，权倾人主，常言：我不知代间何者谓之善人，何者谓之恶人；但于我善者则为善人，于我恶者则为恶人耳。
时兵部尚书宗楚客、将作大匠宗晋卿、太府卿纪处讷、鸿胪卿甘元柬皆为三思羽翼。
御史中丞周利用、侍御史冉祖雍、太仆丞李俊、光禄丞宋之逊、监察御史姚绍之皆为三思耳目，时人谓之五狗。
九月，戊午，左散骑常侍、同中书门下三品李怀远薨。
初，李峤为吏部侍郎，欲树私恩，再求入相，奏大置员外官，广引贵势亲识。
冬，十月，己卯，车驾发东都，以前检校并州长史张仁愿检校左屯卫大将军兼洛州长史。
戊戌，车驾至西京。
十一月，乙巳，赦天下。
丙辰，以蒲州刺史窦从一为雍州刺史。
从一，德玄之子也，初名怀贞，避皇后父讳，更名从一，多谄附权贵。
初，秘书监郑普思纳其女于后宫，监察御史灵昌崔日用劾奏之，上不听。
普思聚党于雍、岐二州，谋作乱。
事觉，西京留守苏瓌收系，穷治之。
普思妻第五氏以鬼道得幸于皇后，上敕瓌勿治。
及车驾还西京，瓌廷争之，上抑瓌而佑普思；侍御史范献忠进曰：请斩苏瓌。
上曰：何故。
对曰：瓌为留守大臣，不能先斩普思，然后奏闻，使之荧惑圣听，其罪大矣。
且普思反状明白，而陛下曲为申理。
臣闻王者不死，殆谓是乎。
臣愿先赐死，不能北面事普思。
魏元忠曰：苏瓌长者，用刑不枉。
普思法当死。
上不得已，戊午，流普思于儋州，馀党皆伏诛。
十二月，己卯，突厥默啜寇鸣沙，灵武军大总管沙吒忠义与战，军败，死者六千馀人。
丁巳，突厥进寇原、会等州，掠陇右牧马万馀匹而去。
免忠义官。
安西大都护郭元振诣突骑施乌质勒牙帐议军事，天大风雪，元振立于帐前，与乌质勒语。
安乐公主恃宠骄恣，卖官鬻狱，势倾朝野。
或自为制敕，掩其文，令上署之；上笑而从之，竟不视也。
自请为皇太女，上虽不从，亦不谴责。
唐中宗大和大圣大昭孝皇帝景龙元年（丁未公元707年）。
春，正月，庚戌，制以突厥默啜寇边，命内外官各进平突厥之策。
右补阙卢俌上疏，以为：郤縠悦礼乐，敦《诗》、《书》，为晋元帅；杜预射不穿礼，建平吴之勋。
是知中权制谋，不取一夫之勇。
如沙吒忠义，骁将之材，本不足以当大任。
又，鸣沙之役，主将先逃，宜正邦宪；赏罚既明，敌无不服。
又，边州刺史，宜精择其人，使之蒐卒乘，积资粮，来则御之，去则备之。
去岁四方旱灾，未易兴师。
当理内以及外，绥近以来远，俟仓廪实，士卒练，然后大举以讨之。
上善之。
二月，丙戌，上遣武攸暨、武三思诣乾陵祈雨。
既而雨降，上喜，制复武氏崇恩庙及昊陵、顺陵，因名酆王庙曰褒德，陵曰荣先；又制崇恩庙斋郎取五品子充。
太常博士杨孚曰：太庙皆取七品已下子为斋郎，今崇恩庙取五品子，未知太庙当如何。
上命太庙亦准崇恩庙。
孚曰：以臣准君，犹为僭逆，况以君准臣乎。
上乃止。
庚寅，敕改诸州中兴寺、观为龙兴，自今奏事不得言中兴。
右补阙权若讷上疏，以为：天、地、日、月等字皆则天能事，贼臣敬晖等轻紊前规；今削之无益于淳化，存之有光于孝理。
又，神龙元年制书，一事以上，并依贞观故事，岂可近舍母仪，远尊祖德。
疏奏，手制褒美。
三月，庚子，吐蕃遣其大臣悉薰热入贡。
夏，四月，辛巳，以上所养雍王守礼女金城公主妻吐蕃赞普。
五月，戊戌，以右屯卫大将军张仁愿为朔方道大总管，以备突厥。
上以岁旱谷贵，召太府卿纪处讷谋之。
明日，武三思使知太史事迦叶志忠奏：是夜，摄提入太微宫，至帝座，主大臣宴见纳忠于天子。
上以为然，敕称处讷忠诚，彻于玄象，赐衣一袭，帛六十段。
六月，丁卯朔，日有食之。
姚巂道讨击使、监察御史晋昌唐九征击姚州叛蛮，破之，斩获三千馀人。
皇后以太子重俊非其所生，恶之；特进德静王武三思尤忌太子。
上官婕妤以三思故，每下制敕，推尊武氏。
安乐公主与驸马左卫将军武崇训常陵侮太子，或呼为奴。
崇训又教公主言于上，请废太子，立己为皇太女。
太子积不能平。
以杨思勖为银青光禄大夫，行内常侍。
癸卯，赦天下。
赠武三思太尉、梁宣王，武崇训开府仪同三司、鲁忠王。
安乐公主请用永泰公主故事，以崇训墓为陵。
给事中卢粲驳之，以为：永泰事出特恩，今鲁王主婿，不可为比。
上手敕曰：安乐与永泰无异，同穴之义，今古不殊。
粲又奏，以为：陛下以膝下之爱施及其夫，岂可使上下无辨，君臣一贯哉。
上乃从之。
公主怒，出粲为陈州刺史。
八月，戊寅，皇后及王公已下表上尊号曰应天神龙皇帝，改玄武门为神武门，楼为制胜楼。
宗楚客又帅百官表请加皇后尊号曰顺天翊圣皇后。
上并许之。
初，右台大夫苏珦治太子重俊之党，囚有引相王者，珦密为之申理，上乃不问。
自是安乐公主及兵部尚书宗楚客日夜谋谮相王，使侍御史冉祖雍等诬奏相王及太平公主，云与重俊通谋，请收付制狱。
右补阙浚仪吴兢闻祖雍之谋，上疏，以为：自文明以来，国之祚胤，不绝如线，陛下龙兴，恩及九族，求之瘴海，升之阙庭。
况相王同气至亲，六合无贰，而贼臣日夜连谋，乃欲陷之极法；祸乱之根，将由此始。
夫任以权则虽疏必重，夺其势则虽亲必轻。
自古委信异姓，猜忌骨肉，以覆国亡家者，几何人矣。
况国家枝叶无几，陛下登极未久，而一子以弄兵受诛，一子以愆违远窜，惟馀一弟朝夕左右，尺布斗粟之讥，不可不慎，《青蝇》之诗，良可畏也。
相王宽厚恭谨，安恬好让，故经武、韦之世，竟免于难。
初，右仆射、中书令魏元忠以武三思擅权，意常愤郁。
及太子重俊起兵，遇元忠子太仆少卿升于永安门，胁以自随，太子死，升为乱兵所杀。
元忠扬言曰：元恶已死，虽鼎镬何伤。
但惜太子陨没耳。
上以其有功，且为高宗、武后所重，故释不问。
兵部尚书宗楚客、太府卿纪处讷等共证元忠，云与太子通谋，请夷其三族。
制不许。
元忠惧，表请解官爵，以散秩还第。
丙戌，上手敕听解仆射，以特进、齐公致仕，仍朝朔望。
九月，丁卯，以吏部侍郎萧至忠为黄门侍郎，兵部尚书宗楚客为左卫将军，兼太府卿纪处讷为太府卿，并同中书门下三品；中书侍郎、同中书门下三品于惟谦罢为国子祭酒。
庚子，赦天下，改元。
宗楚客等引右卫郎将姚廷筠为御史中丞，使劾奏魏元忠，以为：侯君集社稷元勋，及其谋反，太宗就群臣乞其命而不得，竟流涕斩之。
其后房遗爱、薛万彻、齐王祐等为逆，虽复懿亲，皆从国法。
元忠功不逮君集，身又非国戚，与李多祚等谋反，男入逆徒，是宜赤族污宫。
但有朋党饰辞营救，以惑圣听，陛下仁恩，欲掩其过。
臣所以犯龙鳞、忤圣意者，正以事关宗社耳。
上颇然之。
元忠坐系大理，贬渠州司马。
宗楚客令给事中冉祖雍奏言：元忠既犯大逆，不应出佐渠州。
杨再思、李峤亦赞之。
监察御史袁守一复表弹元忠曰：重俊乃陛下之子，犹加昭宪；元忠非勋非戚，焉得独漏严刑。
甲辰，又贬元忠务川尉。
顷之，楚客又令袁守一奏言：则天昔在三阳宫不豫，狄仁杰奏请陛下监国，元忠密奏以为不可，此则元忠怀逆日久，请加严诛。
元忠行至涪陵而卒。
银青光禄大夫、上庸公、圣善、中天、西明三寺主慧范于东都作圣善寺，长乐坡作大像，府库为之虚耗。
上及韦后皆重之，势倾内外，无敢指目者。
戊申，侍御史魏传弓发其奸赃四十馀万，请置极法。
上欲宥之，传弓曰：刑赏国之大事，陛下赏已妄加，岂宜刑所不及。
上乃削黜慧范，放于家。
宦官左监门大将军薛思简等有宠于安乐公主，纵暴不法，传弓奏请诛之，御史大夫窦从一惧，固止之。
时宦官用事，从一为雍州刺史及御史大夫，误见讼者无须，必曲加承接。
以杨再思为中书令，韦巨源、纪处讷并为侍中。
壬戌，改左、右羽林千骑为万骑。
冬，十月，丁丑，命左屯卫将军张仁愿充朔方道大总管，以击突厥。
十二月，乙丑朔，日有食之。
中书舍人房子李乂上疏谏曰：江南乡人采捕为业，鱼鳖之利，黎元所资。
江湖之饶，生育无限，府库之用，支供易殚。
唐中宗大和大圣大昭孝皇帝景龙二年（戊申公元708年）。
汉世宗孝武皇帝元狩五年（癸亥公元前118年）。
春，三月，甲午，丞相李蔡坐盗孝景园，堧地，葬其中，当下吏，自杀。
罢三铢钱，更铸五铢钱。
于是民多盗铸钱，楚地尤甚。
御史大夫汤，智足以拒谏，诈足以饰非，务巧佞之语，辩数之辞，非肯正为天下言，专阿主意。
使黯以诸侯相秩居淮阳，十岁而卒。
诏徙奸猾吏民于边。
夏，四月，乙卯，以太子少傅武强侯庄青翟为丞相。
时上卒起，幸甘泉，过右内史界中，道多不治，上怒曰：义纵以我为不复行此道乎。
衔之。
汉世孝武皇帝元狩六年（甲子公元前117年）。
冬，十月，雨水，无冰。
上既下缗钱令而尊卜式，百姓终莫分财佐县官，于是杨可告缗钱纵矣。
义纵以为此乱民，部吏捕其为可使者。
天子以纵为废格沮事，弃纵市。
郎中令李敢，怨大将军之恨其父，乃击伤大将军，大将军匿讳之。
居无何，敢从上雍，至甘泉宫猎，票骑将军去病射杀敢。
去病时方贵幸，上为讳，云鹿触杀之。
夏，四月，乙巳，庙立皇子闳为齐王，旦为燕王，胥为广陵王，初作诰策。
自造白金、五铢钱后，吏民之坐盗铸金钱死者数十万人，其不发觉者不可胜计，天下大抵无虑皆铸金钱矣。
犯者众，吏不能尽诛。
六月，诏遣博士褚大、徐偃等六人分循郡国，举兼并之徒及守、相、为吏有罪者。
秋，九月，冠军景桓侯霍去病薨。
天子甚悼之，为冢，像祁连山。
初，霍仲孺吏毕归家，娶妇，生子光。
去病既壮大，乃自知父为霍仲孺。
会为票骑将军，击匈奴，道出河东，遣吏迎仲孺而见之，大为买田宅奴婢而去；及还，因将光西至长安，任以为郎，稍迁至奉车都尉、光禄大夫。
是岁，大农令颜诛。
初，异以廉直，稍迁至九卿。
上与张汤既造白鹿皮币，问异，异曰：今王侯朝贺以苍璧，直数千，而以皮荐反四十万，本末不相称。
天子不说。
张汤又与异有郤，及人有告异以它事，下张汤治异。
异与客语初令下有不便者，异不应，微反脣。
汤奏当：异九卿，见令不便，不入言而腹诽，论死。
自是之后，有腹诽之法比，而公卿大夫多谄谀取容矣。
汉世孝武皇帝元鼎元年（乙丑公元前116年）。
夏，五月，赦天下。
济东王彭离骄悍，昏暮，与其奴、亡命少年数十人行剽杀人，取财物以为好，所杀发觉者百馀人，从废，徙上庸。
汉世孝武皇帝元鼎二年（丙寅公元前115年）。
冬，十一月，张汤有罪自杀。
初，御史中丞李文，与汤有郤。
二月，以太子太傅赵周为丞相。
三月，辛亥，以太子太傅石庆为御史大夫。
大雨雪。
夏，大水，关东饿死者以千数。
是岁，孔僅为大农令，而桑弘羊为大农中丞，稍置均输，以通货物。
白金稍贱，民不宝用，竟废之。
于是悉禁郡、国无铸钱，专令上林三官铸钱，令天下非三官钱不得行。
而民之铸钱益少，计其费不能相当。
惟真工、大奸乃盗为之。
浑邪王既降汉，汉兵击逐匈奴于幕北，自盐泽以东空无匈奴，西域道可通。
于是张骞建言：乌孙王昆莫本为匈奴臣，后兵稍强，不肯复朝事匈奴，匈奴攻不胜而远之。
今单于新困于汉，而故浑邪地空无人，蛮夷俗恋故地，又贪汉财物，今诚以此时厚币赂乌孙，招以益东，居故浑邪之地，与汉结昆弟，其势宜听，听则是断匈奴右臂也。
既连乌孙，自其西大夏之属皆可招来而为外臣。
天子以为然，拜骞为中郎将，将三百人，马各二匹，牛羊以万数，赍金币帛直数千巨万；多持节副使，道可便，遣之他旁国。
西域凡三十六国，南北有大山，中央有河，东西六千馀里，南北千馀里，东则接汉玉门、阳关，西则限以葱岭。
河有两源，一出葱岭，一出于阗，合流东注盐泽。
盐泽去玉门、阳关三百馀里。
自玉门、阳关出西域有两道：从鄯善傍南山北，循河西行至莎车，为南道；南道西逾葱岭，则出大月氏、安息。
自车师前王廷随北山循河西行至疏勒，为北道；北道西逾葱岭，则出大宛、康居、奄蔡焉。
汉世孝武皇帝元鼎三年（丁卯公元前114年）。
冬，徙函谷关于新安。
春，正月，戊子，阳陵园火。
夏，四月，雨雹。
关东郡、国四十馀饥，人相食。
徙代王义为清河王。
是岁，匈奴伊稚斜单于死，子乌维单于立。
汉世孝武皇帝元鼎四年（戊辰公元前113年）。
上遂自夏阳东幸汾阴。
春，二月，中山靖王胜薨。
乐成侯丁义荐方士栾大，云与文成将军同师。
臣之师曰：黄金可成而河决可塞，不死之药可得，仙人可致也。
六月，汾阴巫锦得大鼎于魏脽后土营旁，河东太守以闻。
秋，立常山宪王子商为泗水王。
中尉尹齐素以敢斩伐著名，及为中尉，吏民益雕敝。
是岁，齐坐不胜任抵罪。
上乃复以王温舒为中尉，赵禹为廷尉。
后四年，禹以老，贬为燕相。
初，南越文王遣其子婴齐入宿卫，在长安取邯郸樛氏女，生子兴。
文王薨，婴齐立，乃藏其先武帝玺，上书请立樛氏女为后，兴为嗣。
汉数使使者风谕婴齐入朝。
婴齐尚乐擅杀生自恣，惧入见要，用汉法比内诸侯，固称病，遂不入见。
婴齐薨，谥曰明王。
太子兴代立，其母为太后。
南越王年少，太后中国人；安国少季往，复与私通，国人颇知之，多不附太后。
汉世孝武皇帝元鼎五年（己巳公元前112年）。
于是上北出萧关，从数万骑猎新秦中，以勒边兵而归。
南越王、王太后饬治行装，重赍为入朝具。
天子闻嘉不听命，王、王太后孤弱不能制，使者怯无决；又以为王、王太后已附汉，独吕嘉为乱，不足以兴兵，欲使庄参以二千人往使。
郏壮士故济北相韩千秋奋曰：以区区之越，又有王、王太后应，独相吕嘉为害，愿得勇士三百人，必斩嘉以报。
于是天子遣千秋与王太后弟樛乐将二千人往，入越境。
夏，四月，赦天下。
丁丑晦，日有食之。
秋，遣伏波将军路博德出桂阳，下湟水；楼船将军杨仆出豫章，下浈水；归义越侯严为戈船将军，出零陵，下离水；甲为下濑将军，下苍梧；皆将罪人，江、淮以财楼船十万人。
齐相卜式上书，请父子与齐习船者往死南越。
是时列侯以百数，皆莫求从军击越。
丙申，以御史大夫石庆为丞相，封牧丘侯。
五利将军装治行，东入海求其师。
既而不敢入海，之太山祠。
上使人随验，实无所见。
五利妄言见其师，其方尽多不售，坐诬罔，腰斩。
乐成侯亦弃市。
西羌众十万人反，与匈奴通使，攻故安，围枹罕。
匈奴入五原，杀太守。
汉世孝武皇帝元鼎六年（庚午公元前111年）。
冬，发卒十万人，遣将军李息、郎中令徐自为征西羌，平之。
楼船将军杨仆入越地，先陷寻陿，破石门，挫越锋，以数万人待伏波将军路博德至俱进，楼船居前，至番禺。
公孙卿候神河南，言见仙人迹缑氏城上。
赛南越，祠泰一、后土，始用乐舞。
驰义侯发南夷兵，欲以击南越。
且兰君恐远行旁国虏其老弱，乃与其众反，杀使者及犍为太守。
汉乃发巴、蜀罪人当击南越者八校尉，遣中郎将郭昌、卫广将而击之，诛且兰及邛君、莋侯，遂平南夷为牂柯郡。
夜郎侯始倚南越，南越已灭，夜郎遂入朝，上以为朗王。
冉駹皆振恐，清臣置吏，乃以邛都为越巂郡，莋都为沈黎郡，冉駹为汶山郡，广汉西白马为武都郡。
是岁，齐相卜式为御史大夫。
式既在位，乃言：郡、国多不便县官作盐铁器，苦恶价贵，或强令民买之；而船有算，商者少，物贵。
上由是不悦卜式。
汉世孝武皇帝·中元封元年（辛未公元前110年）。
冬，十月，下诏曰：南越、东瓯，咸伏其辜；西蛮、北夷，颇未辑睦；朕将巡边垂，躬秉武节，置十二部将军，亲帅师焉。
乃行，自云阳北历上郡、西河、五原，出长城，北登单于台，至朔方，临北河，勒兵十八万骑，旌旗径千馀里，以见武节，威匈奴。
遣使者郭吉告单于曰：南越王头已县于汉北阙。
今单于能战，天子自将待边；不能，即南面而臣于汉，何徒远走亡匿于幕北寒苦无水草之地。
毋为也。
语卒而单于大怒，立斩主客见者，而留郭吉，迁之北海上。
然匈奴亦詟，终不敢出。
上乃还，祭黄帝冢桥山，释兵须如。
上曰：吾闻黄帝不死，今有冢，何也。
公孙卿曰：黄帝已仙上天，群臣思慕，葬其衣冠。
上叹曰：吾后升天，群臣亦当葬吾衣冠于东陵乎。
乃还甘泉，类祠太一。
上以卜式不习文章，贬秩为太子太傅，以兒宽代为御史大夫。
汉兵入东越境，东越素发兵距险，使徇北将军守武林。
楼船将军卒钱塘辕终古斩徇北将军。
故越衍侯吴阳以其邑七百人反攻越军于汉阳。
越建成侯敖与繇王居股杀馀善，以其众降。
上封终古为御兒侯，阳为卯石侯，居股为东成侯，敖为开陵侯；又封横海将军说为按道侯，横海校尉福为缭嫈侯，东越降将多军为无锡侯。
上以闽地险阻，数反覆，终为后世患，乃诏诸将悉徙其民于江、淮之间，遂虚其地。
春，正月，上行幸缑氏，礼祭中岳太室，从官在山下闻若有言万岁”者三。
诏祠官加增太室祠，禁无伐其草木，以山下户三百为之奉邑。
公孙卿持节常先行，候名山，至东莱，言：夜见大人，长数丈，就之则不见，其迹甚大，类禽兽云。
东方朔曰：夫仙者，得之自然，不必躁求。
会奉车霍子侯暴病，一日死。
先是，桑弘羊为治粟都尉，领大农，尽管天下盐铁。
弘羊作平准之法，令远方各以其物如异时商贾所转贩者为赋而相灌输。
置平准于京师，都受天下委输。
大农诸官，尽笼天下之货物，贵即卖之，贱则买之，欲使富商大贾无所牟大利，而万物不得腾踊。
至是，天子巡狩郡县，所过赏赐，用帛百馀万匹，钱金以巨万计，皆取足大农。
弘羊又请令吏得入粟补官及罪人赎罪。
山东漕粟益岁六百万石，一岁之中，太仓、甘泉仓满，边馀谷，诸物均输，帛五百万匹，民不益赋而天下用饶。
于是弘羊赐爵左庶长，黄金再百斤焉。
是时小旱，上令官求雨。
卜式言曰：县官当食租衣税而已，今弘羊令吏坐市列肆，贩物求利。
烹弘羊，天乃雨。
齐怀王闳薨，无子，国除。
唐睿宗玄真大圣大兴孝皇帝景云元年（庚戌公元710年）。
留台侍御史李邕遇重福于天津桥，从者已数百人，驰至屯营，告之曰：谯王得罪先帝，今无故入都，此必为乱；君等宜立功取富贵。
又告皇城使闭诸门。
重福先趣左、右屯营，营中射之，矢如雨下。
乃还趣左掖门，欲取留守兵，见门闭，大怒，命焚之。
火未及然，左屯营兵出逼之，重福窘迫，策马出上东，逃匿山谷。
明日，留守大出兵搜捕，重福赴漕渠溺死。
日知，日用之从父兄也，以功拜东都留守。
万骑恃讨诸韦之功，多暴横，长安中苦之；诏并除外官。
又停以户奴为万骑；更置飞骑，隶左、右羽林。
姚元之、宋璟及御史大夫毕构上言：先朝斜封官悉宜停废。
上从之。
癸巳，罢斜封官凡数千人。
刑部尚书、同中书门下三品裴谈贬蒲州刺史。
赠苏安恒谏议大夫。
九月，辛未，以太子少师致仕唐休璟为朔方道大总管。
冬，十月，甲申，礼仪使姚元之、宋璟奏：大行皇帝神主，应祔太庙，请迁义宗神主于东都，别立庙。
从之。
乙未，追复天后尊号为大圣天后。
丁酉，以幽州镇守经略节度大使薛讷为左武卫大将军兼幽州都督。
节度使之名自讷始。
十一月，戊申朔，以姚元之为中书令。
乙酉，葬孝和皇帝于定陵，庙号中宗。
朝议以韦后有罪，不应祔葬。
追谥故英王妃赵氏曰和思顺圣皇后，求其瘗，莫有知者，乃以祎衣招魂，覆以夷衾，祔葬定陵。
壬子，侍中韦安石罢为太子少保，左仆射、同中书门下三吕苏瓌罢为少傅。
甲寅，追复裴炎官爵。
初，裴伷先自岭南逃归，复杖一百，徙北庭。
至徙所，殖货任侠，常遣客诇都下事。
武后之诛流人也，伷先先知之，逃奔胡中；北庭都护追获，囚之以闻。
使者至，流人尽死，伷先以待报未杀。
既而武后下制安抚流人，有未死者悉放还，伷先由是得归。
至是求炎后，独伷先在，拜詹事丞。
壬戌，追复王同皎官爵。
庚午，许文贞公苏瓌薨。
制起复其子颋为工部侍郎，颋固辞。
上使李日知谕旨，日知终坐不言而还，奏曰：臣见其哀毁，不忍发言，恐其陨绝。
上乃听其终制。
十二月，癸未，上以二女西城、隆昌公主为女官，以资天皇天后之福，仍欲于城西造观。
谏议大夫宁原悌上言，以为先朝悖逆庶人以爱女骄盈而及祸，新都、宜城以庶孽抑损而获全。
又释、道二家皆以清净为本，不当广营寺观，劳人费财。
梁武帝致败于前，先帝取灾于后，殷鉴不远。
今二公主入道，将为之置观，不宜过为崇丽，取谤四方。
又，先朝所亲狎诸僧，尚在左右，宜加屏斥。
上览而善之。
宦者闾兴贵以事属长安令李朝隐，朝隐系于狱。
上闻之，召见朝隐，劳之曰：卿为赤县令，能如此，朕复何忧。
因御承天门，集百官及诸州朝集使，宣示以朝隐所为，且下制称宦官遇宽柔之代，必弄威权。
朕览前载，每所叹息。
能副朕意，实在斯人，可加一阶为太中大夫，赐中上考及绢百匹。
壬辰，奚、霫犯塞，掠渔阳、雍奴，出卢龙塞而去。
幽州都督薛讷追击之，弗克。
置河西节度、支度、营田等使，领凉、甘、肃、伊、瓜、沙、西七州，治凉州。
姚州群蛮，先附吐蕃，摄监察御史李知古请发兵击之；既降，又请筑城，列置州县，重税之。
黄门侍郎徐坚以为不可；不从。
知古发剑南兵筑城，因欲诛其豪杰，掠子女为奴婢。
群蛮怨怨，蛮酋傍名引吐蕃攻知古，杀之，以其尸祭天，由是姚、巂路绝，连年不通。
安西都护张玄表侵掠吐蕃北境，吐蕃虽怨而未绝和亲，乃赂鄯州都督杨矩，请河西九曲之地以为公主汤沐邑；矩奏与之。
唐睿宗玄真大圣大兴孝皇帝景云二年（辛亥公元711年）。
春，正月，癸丑，突厥可汗默啜遣使请和；许之。
己未，以太仆卿郭元振、中书侍郎张说并同平章事。
以温王重茂为襄王，充集州刺史，遣中郎将将兵五百就防之。
乙丑，追立妃刘氏曰肃明皇后，陵曰惠陵；德妃窦氏曰昭成皇后，陵曰靖陵。
皆招魂葬于东都城南，立庙京师，号仪坤庙。
窦氏，太子之母也。
太平公主与益州长史窦怀贞等结为朋党，欲以危太子，使其婿唐晙邀韦安石至其第，安石固辞不往。
上尝密召安石，谓曰：闻朝廷皆倾心东宫，卿宜察之。
对曰：陛下安得亡国之言。
此必太平之谋耳。
太子有功于社稷，仁明孝友，天下所知，愿陛下无惑谗言。
上瞿然曰：朕知之矣，卿勿言。
时公主在帘下窃听之，以飞语陷安石，欲收按之，赖郭元振救之，得免。
璟与姚元之密言于上曰：宋王陛下之元子，豳王高宗之长孙，太平公主交构其间，将使东宫不安。
顷之，上谓侍臣曰：术者言于五日当有急兵入宫，卿等为朕备之。
张说曰：此必谗人欲离间东宫。
愿陛下使太子监国，则流言自息矣。
姚元之曰：张说所言，社稷之至计也。
上说。
二月，丙子朔，以宋王成器为同州刺史，豳王守礼为豳州刺史，左羽林大将军岐王隆范为左卫率，右羽林大将军薛王隆业为右卫率；太平公主蒲州安置。
丁丑，命太子监国，六品以下除官及徒罪以下，并取太子处分。
殿中侍御史崔莅、太子中允薛照素言于上曰：斜封官皆先帝所除，恩命已布，姚元之等建议，一朝尽夺之，彰先帝之过，为陛下招怨。
今众口沸腾，遍于海内，恐生非常之变。
太平公主亦言之，上以为然。
戊寅，制：诸缘斜封别敕授官，先停任者，并量材叙用。
太平公主闻姚元之、宋璟之谋，大怒，以让太子。
太子惧，奏元之、璟离间姑、兄，请从极法。
甲申，贬元之为申州刺史，璟为楚州刺史。
丙戌，宋王、豳王亦寝刺史之命。
中书舍人、参知机务刘幽求罢为户部尚书；以太子少保韦安石为侍中。
前右率府铠曹参军柳泽上疏，以为：斜封官皆因仆妾汲引，岂出孝和之意。
左、右万骑与左右羽林为北门四军，使葛福顺等将之。
三月，以宋王成器女为金山公主，许嫁突厥默啜。
夏，四月，甲申，宋王成器让司徒；许之，以为太子宾客。
以韦安石为中书令。
上召群臣三品以上，谓曰：朕素怀澹泊，不以万乘为贵，曩为皇嗣，又为皇太弟，皆辞不处。
今欲传位太子，何如。
群臣莫对。
太子使右庶子李景伯固辞，不许。
殿中侍御史和逢尧附太平公主，言于上曰：陛下春秋未高，方为四海所依仰，岂得遽尔。
上乃止。
戊子，制：凡政事皆取太子处分。
其军旅死刑及五品已上除授，皆先与太子议之，然后以闻。
辛卯，以李日知守侍中。
壬寅，赦天下。
五月，太子请让位于宋王成器；不许。
请召太平公主还京师：许之。
庚戌，制：则天皇后父母坟仍旧为昊陵、顺陵，量置官属。
太平公主为武攸暨请之也。
辛酉，更以西城为金仙公主，隆昌为玉真公主，各为之造观，逼夺民居甚多，用功数百万。
右散骑常侍魏知古、黄门侍郎李乂谏，皆不听。
壬戌，殿中监窦怀贞为御史大夫、同平章事。
僧慧范恃太平公主势，逼夺民产，御史大夫薛谦光与殿中侍御史慕容珣奏弹之。
公主诉于上，出谦光为岐州刺史。
六月、壬午，又分天下置汴、齐、兗、魏、冀、并、蒲、鄜、泾、秦、益、绵、遂、荆、岐、通、梁、襄、扬、安、淮、越、洪、潭二十四都督，各纠察所部刺史以下善恶，惟洛及近畿州不隶都督府。
太子右庶子李景伯、舍人卢俌等上言：都督专杀生之柄，权任太重。
秋，七月，癸巳，追复上官昭容，谥曰惠文。
乙卯，以高祖故宅枯柿复生，赦天下。
己巳，以右御史大夫解琬为朔方大总管。
琬考按三城戍兵，奏减十万人。
庚午，以中书令韦安石为左仆射兼太子宾客、同中书门下三品。
太平公主以安石不附己，故崇以虚名，实去其权也。
九月，庚辰，以窦怀贞为侍中。
怀贞每退朝，必诣太平公主第。
时修金仙、玉真二观，群臣多谏，怀贞独劝成之，身自督役。
时人谓怀贞前为皇后阿㸙，今为公主邑司。
冬，十月，甲辰，上御承天门，引韦安石、郭元振、窦怀贞、李日知、张说宣制，责以政教多阙，水旱为灾，府库益竭，僚吏日滋；虽朕之薄德，亦辅佐非才。
安石可左仆射、东都留守，元振可吏部尚书，怀贞可左御史大夫，日知可户部尚书，说可左丞，并罢政事”。
以吏部尚书刘幽求为侍中，右散骑常侍魏知古为左散骑常侍，太子詹事崔湜为中书侍郎，并同中书门下三品；书中侍郎陆象先同平章事。
皆太平公主之志也。
象先清净寡欲，言论高远，为时人所重。
湜私侍太平公主，公主欲引以为相，湜请与象先同升，公主不可，湜曰：然则湜亦不敢当。
公主乃为之并言于上。
上不欲用湜，公主涕泣以请，乃从之。
右补阙辛替否上疏，以为：自古失道破国亡家者，口说不如身逢，耳闻不如目睹。
陛下族韦氏之家，而不去韦氏之恶，忍弃太宗之法，不忍弃中宗之政乎。
御史中丞和逢尧摄鸿胪卿，使于突厥，说默啜曰：处密、坚昆闻可汗结昏于唐，皆当归附。
壬辰，令天下百姓二十五入军，五十五免。
十二月，癸卯，以兴昔亡可汗阿史那献为招慰十姓使。
上召天台山道士司马承祯，问以阴阳数术，对曰：道者，损之又损，以至于无为，安肯劳心以学术数乎。
上曰：理身无为则高矣，如理国何。
对曰：国犹身也，顺物自然而心无所私，则天下理矣。
上叹曰：广成之言，无以过也。
承祯固请还山，上许之。
尚书左丞卢藏用指终南山谓承祯曰：此中大有佳处，何必天台。
承祯曰：以愚观之，此乃仕宦之疾径耳。
藏用尝隐终南，则天时征为左拾遗，故承祯言之。
唐玄宗至道大圣大明孝皇帝先天元年（壬子公元712年）。
春，正月，辛巳，睿宗祀南郊，初用谏议大夫贾曾议合祭天地。
曾，言忠之子也。
戊子，幸浐东，耕籍田。
己丑，赦天下；改元太极。
乙未，上御安福门，宴突厥杨我支，以金山公主示之；既而会上传位，婚竟不成。
以左御史大夫窦怀贞、户部尚书岑羲并同中书门下三品。
二月，辛酉，废右御史台。
蒲州刺史萧至忠自托于太平公主，公主引为刑部尚书。
华州长史蒋钦绪，其妹夫也，谓之曰：如子之才，何忧不达。
勿为非分妄求。
至忠不应。
钦绪退，叹曰：九代卿族，一举灭之，可哀也哉。
至忠素有雅望，尝自公主第门出，遇宋璟，璟曰：非所望于萧君也。
至忠笑曰：善乎宋生之言。
遽策马而去。
夏，五月，益州獠反。
戊寅，上祭北郊。
辛巳，赦天下，改元延和。
六月，丁未，右散骑常侍武攸暨卒，追封定王，。
上以节愍太子之乱，岑羲有保护之功，癸丑，以羲为侍中。
庚申，幽州大都督孙佺与奚酋李大酺战于冷陉，全军覆没。
是时，佺帅左骁卫将军李楷洛、左威卫将军周以悌，发兵二万、骑八千，分为三军，以袭奚、契丹。
佺曰：薛讷在边积年，竟不能为国家复营州。
秋，七月，彗星出西方，经轩辕入太微，至于大角。
有相者谓同中书门下三品窦怀贞曰：公有刑厄。
八月，庚子，玄宗即位，尊睿宗为太上皇。
上皇自称曰朕，命曰诰，五日一受朝于太极殿。
皇帝自称曰予，命曰制、敕，日受朝于武德殿。
三品以上除授及大刑政决于上皇，馀皆决于皇帝。
壬寅，上大圣天后尊号曰圣帝天后。
甲辰，赦天下，改元。
乙巳，于鄚州北置渤海军，恒、定州境置恒阳军，妫、蔚州境置怀柔军，屯兵五万。
丙午，立妃王氏为皇后，以后父仁皎为太仆卿。
以刘幽求为右仆射、同中书门下三品，魏知古为侍中，崔湜为检校中书令。
初，河内人王琚预于王同皎之谋，亡命，佣书于江都。
上之为太子也，琚还长安，选补诸暨主簿，过谢太子。
琚至廷中，故徐行高视，宦者曰：殿下在帘内。
琚曰：何谓殿下。
当今独有太平公主耳。
太子遽召见，与语，琚曰：韦庶人弑逆，人心不服，诛之易耳。
太平公主，武后之子，凶猾无比，大臣多为之用，琚窃忧之。
太子引与同榻坐，泣曰：主上同气，唯有太平，言之恐伤主上之意，不言为患日深，为之奈何。
琚曰：天子之孝，异于匹夫，当以安宗庙社稷为事。
盖主，汉昭帝之姊，自幼供养，有罪犹诛之。
为天下者，岂顾小节。
太子悦曰：君有何艺，可以与寡人游。
琚曰：能飞炼、诙嘲。
太子乃奏为詹事府司直，日与游处，累迁太子中舍人；及即位，以为中书侍郎。
是时，宰相多太平公主之党，刘幽求与右羽林将军张暐谋以羽林兵诛之，使暐密言于上曰：窦怀贞、崔湜、岑羲皆因公主得进，日夜为谋不轨。
若不早图，一旦事起，太上皇何以得安。
请速诛之。
臣已与幽求定计，惟俟陛下之命。
上深以为然。
暐泄其谋于侍御史邓光宾，上大惧，遽列上其状。
丙辰，幽求下狱。
有司奏：幽求等离间骨肉，罪当死。
上为言幽求有大功，不可杀。
癸亥，流幽求于封州，张暐于峰州，光宾于绣州。
初，崔湜为襄州刺史，密与谯王重福通书，重福遗之金带。
及幽求流封州，湜讽广州都督周利贞，使杀之。
九月，丁卯朔，日有食之。
辛卯，立皇子嗣升为陕王。
嗣升母杨氏，士达之曾孙也。
王后无子，母养之。
冬，十月，庚子，上谒太庙，赦天下。
癸卯，上幸新丰，猎于骊山之下。
辛酉，沙陀金山遣使入贡。
沙陀者，处月之别种也，姓朱邪氏。
十一月，乙酉，奚、契丹二万骑寇渔阳，幽州都督宋璟闭城不出，虏大掠而去。
上皇诰遣皇帝巡边，西自河、陇，东及燕、蓟，选将练卒。
甲午，以幽州都督宋璟为左军大总管，并州长史薛讷为中军大总管，朔方大总管，兵部尚书郭元振为右军大总管。
十二月，刑部尚书李日知请致仕。
日知在官，不行捶挞而事集。
刑部有令史，受敕三日，忘不行。
日知怒，索杖，集群吏，欲捶之；既而谓曰：我欲捶汝，天下人必谓汝能撩李日知嗔，受李日知杖，不得比于人，妻子亦将弃汝矣。
遂释之。
吏皆感悦，无敢犯者，脱有稽失，众共谪之。
唐睿宗玄真大圣大兴孝皇帝开元元年（癸丑公元713年）。
春，正月，乙亥，诰：卫士自今二十五入军，五十免；羽林飞骑并以卫士简补。
以吏部尚书萧至忠为中书令。
皇帝巡边改期，所募兵各散遣，约八月复集，竟不成行。
二月，庚子夜，开门然灯，又追作去年大酺，大合伎乐。
上皇与上御门楼临观，或以夜继昼，凡月馀。
左拾遗华阴严挺之上疏谏，以为：酺者因人所利，合醵为欢。
今乃损万人之力，营百戏之资，非所以光圣德美风化也。
乃止。
初，高丽既亡，其别种大祚荣徙居营州。
及李尽忠反，祚荣与靺鞨乞四北羽聚众东走，阻险自固。
尽忠死，武后使将军李楷固讨其馀党。
楷固击乞四北羽，斩之，引兵逾天门岭，逼祚荣。
祚荣逆战，楷固大败，仅以身免。
祚荣遂帅其众东据东牟山，筑城居之。
祚荣骁勇善战，高丽、靺鞨之人稍稍归之，地方二千里，户十馀万，胜兵数万人，自称振国王，附于突厥。
时奚、契丹皆叛，道路阻绝，武后不能讨。
中宗即位，遣侍御史张行岌招慰之，祚荣遣子入侍。
至是，以祚荣为左骁卫大将军、渤海郡王；以其所部为忽汗州，令祚荣兼都督。
庚申，敕以严挺之忠直宣示百官，厚赏之。
三月，辛巳，皇后亲蚕。
晋陵尉杨相如上疏言时政，其略曰：炀帝自恃自强，不忧时政，虽制敕交行，而声实舛谬，言同尧、舜，亦如桀、纣，举天下之大，一掷而弃之。
又曰：隋氏纵欲而亡，太宗抑欲而昌，愿陛下详择之。
又曰：人主莫不好忠正而恶佞邪，然忠正者常疏，佞邪者常亲，以至于覆国危身而不寤者，何哉。
诚由忠正者多忤意，佞邪者多顺指，积忤生憎，积顺生爱，此亲疏之所以分也。
明主则不然。
爱其忤以收忠贤，恶其顺以去佞邪，则太宗太平之业，将何远哉。
又曰夫法贵简而能禁，罚贵轻而必行；陛下方兴崇至德，大布新政，请一切除去碎密，不察小过。
小过不察则无烦苛，大罪不漏则止奸慝，使简而难犯，宽而能制，则善矣。
上览而善之。
先是，修大明宫未毕，夏，五月，庚寅，敕以农务方勤，罢之以待闲月。
六月，丙辰，以兵部尚书郭元振同中书门下三品。
日用曰：天子之孝在于安四海。
秋，七月，魏知古告公主欲以是月四日作乱，令元楷、慈以羽林兵突入武德殿，怀贞、至忠、羲等于南牙举兵应之。
上乃与岐王范、薛王业、郭元振及龙武将军王毛仲、殿中少监姜皎、太仆少卿李令问、尚乘奉御王守一、内给事高力士、果毅李守德等定计诛之。
皎，謩之曾孙；令问，靖弟客师之孙；守一，仁皎之子；力士，潘州人也。
甲子，上因王毛仲取闲厩马及兵三百馀人，与同谋十馀人，自武德殿入虔化门，召元楷、慈，先斩之，擒膺福、猷于内客省以出，执至忠、羲于朝堂，皆斩之。
怀贞逃入沟中，自缢死，戮其尸，改姓曰毒。
上皇闻变，登承天门楼。
郭元振奏，皇帝前奉诰诛窦怀贞等，无他也。
上寻至楼上，上皇乃下诰罪状怀贞等，因赦天下，惟逆人亲党不赦。
薛稷赐死于万年狱。
乙丑，上皇诰：自今军国政刑，一皆取皇帝处分。
朕方无为养志，以遂素心。
是日，徙居百福殿。
太平公主逃入山寺，三日乃出，赐死于家，公主诸子及党与死者数十人。
薛崇简以数谏其母被挞，特免死，赐姓李，官爵如故。
籍公主家，财货山积，珍物侔于御府，厩牧羊马、田园息钱，收之数年不尽。
慧范家产亦数十万缗。
改新兴王晋之姓曰厉。
初，上谋诛窦怀贞等，召崔湜，将托以心腹。
湜弟涤谓湜曰：主上有问，勿有所隐。
湜不从。
怀贞等既诛，湜与右丞卢藏用俱坐私侍太平公主，湜流窦州，藏用流泷州。
新兴王晋临刑叹曰：本为此谋者崔湜，今吾死湜生，不亦冤乎。
会有司鞫宫人元氏，元氏引湜同谋进毒，乃追赐死于荆州。
薛稷之子伯阳以尚主免死，流岭南，于道自杀。
初，太平公主与其党谋废立，窦怀贞、萧至忠、岑羲、崔湜皆以为然，陆象先独以为不可。
上既诛怀贞等，召象先谓曰：岁寒知松柏，信哉。
丁卯，上御承天门楼，赦天下。
初，太宗定制，内侍省不置三品官，黄衣廪食，守门传命而已。
天后虽女主，宦官亦不用事。
中宗时，嬖幸猥多，宦官七品以上至千馀人，然衣绯者尚寡。
上在籓邸，力士倾心奉之，及为太子，奏为内给事，至是以诛萧、岑功赏之。
是后宦官稍增至三千馀人，除三品将军者浸多，衣绯、紫至千馀人，宦官之盛自此始。
壬申，遣益州长史毕构等六人宣抚十道。
乙亥，以左丞张说为中书令。
庚辰，中书侍郎、同平章事陆象先罢为益州长史、剑南按察使。
八月，癸巳，以封州流人刘幽求为左仆射、平章军国大事。
丙辰，突厥可汗默啜遣其子杨我支来求昏；丁巳，许以蜀王女南和县主妻之。
中宗之崩也，同中书门下三品李峤密表韦后，请出相王诸子于外。
上即位，于禁中得其表，以示侍臣。
峤时以特进致仕，或请诛之，张说曰：峤虽不识逆顺，然为当时之谋则忠矣。
上然之。
九月，壬戌，以峤子率更令畅为虔州刺史，令峤随畅之官。
庚午，以刘幽求同中书门下三品。
丙戌，复置右御史台，督察诸州，罢诸道按察使。
冬，十月，辛卯，引见京畿县令，〕戒以岁饥惠养黎元之意。
甲辰，猎于渭川。
上欲以同州刺史姚元之为相，张说疾之，使御史大夫赵彦昭弹之，上不纳。
又使殿中监姜皎言于上曰：陛下常欲择河东总管而难其人，臣今得之矣。
上问为谁，皎曰：姚元之文武全才，真其人也。
上曰：此张说之意也，汝何得面欺，罪当死。
皎叩头首服，上即遣中使召元之诣行在。
既至，上方猎，引见，即拜兵部尚书、同中书门下三品。
元之吏事明敏，三为宰相，皆兼兵部尚书，缘边屯戍斥候，士马储械，无不默记。
上初即位，励精为治，每事访于元之。
元之应答如响，同僚皆唯诺而已，故上专委任之。
元之请抑权幸，爱爵赏，纳谏诤，却贡献，不与群臣亵狎；上皆纳之。
乙巳，车驾还京师。
新兴王晋之诛也，僚吏皆奔散，惟司功李撝步从，不失在官之礼，仍哭其尸。
姚元之闻之，曰：栾布之俦也。
及为相，擢为尚书郎。
己酉，以刑部尚书赵彦昭为朔方道大总管。
十一月，乙丑，刘幽求兼侍中。
辛巳，群臣上表请加尊号为开元神武皇帝；从之。
戊子，受册。
十二月，庚寅，赦天下，改元。
尚书左、右仆射为左、右丞相；中书省为紫微省；门下省为黄门省，侍中为监；雍州为京兆府，洛州为河南府，长史为尹，司马为少尹。
甲午，吐蕃遣其大臣来求和。
壬寅，以姚元之兼紫微令。
元之避开元尊号，复名崇。
敕：都督、刺史、都护将之官，皆引面辞毕，侧门取进止。
唐玄宗至道大圣大明孝皇帝开元二年（甲寅公元714年）。
己卯，以卢怀慎检校黄门监。
初，营州都督治柳城以镇抚奚、契丹，则天之世，都督赵文翙失政，奚、契丹攻陷之，是后寄治于幽州东渔阳城。
或言：靺鞨、奚、霫大欲降唐，正以唐不建营州，无所依投，为默啜所侵扰，故且附之；若唐复建营州，则相帅归化矣。
并州长史、和戎、大武等军州节度大使薛讷信之，奏请击契丹，复置营州；上亦以冷陉之役，欲讨契丹。
群臣姚崇等多谏。
甲申，以讷同紫微黄门三品，将兵击契丹，群臣乃不敢言。
丁卯，复置十道按察使，以益州长史陆象先等为之。
五月，己丑，以岁饥，悉罢员外、试、检校官，自今非有战功及别敕，毋得注拟。
果州刺史钟绍京心怨望，数上疏妄陈休咎；乙巳，贬溱州刺史。
初，鄯州都督杨矩以九曲之地与吐蕃，其地肥饶。
吐蕃就之畜牧，因以入寇，矩悔惧自杀。
乙酉，太子宾客薛谦光献武后所制《豫州鼎铭》，其末云：上玄降鉴，方建隆基。
以为上受命之符。
姚崇表贺，且请宣示史官，颁告中外。
臣光曰：日食不验，太史之过也；而君臣相贺，是诬天也。
采偶然之文以为符命，小臣之谄也；而宰相因而实之，是侮其君也。
上诬于天，下侮其君，以明皇之明，姚崇之贤，犹不免于是，岂不惜哉。
敕以岁稔伤农，令诸州修常平仓法；江、岭、淮、浙、剑南地下湿，不堪贮积，不在此例。
突厥可汗默啜衰老，昏虐愈甚；壬子，葛逻禄等部落诣凉州降。
冬，十月，吐蕃复寇渭源。
丙辰，上下诏欲亲征，发兵十馀万人，马四万匹。
己巳，突厥可汗默啜又遣使求昏，上许以来岁迎公主。
突厥十姓胡禄屋等诸部诣北庭请降，命都护郭虔瓘抚存之。
丙申，遣左散骑常侍解琬诣北庭宣慰突厥降者，随便宜区处。
十二月，壬戌，沙陀金山入朝。
甲子，置陇右节度大使，须嗣鄯、奉、河、渭、兰、临、武、洮、岷、郭、叠、宕十二州，以陇右防御副使郭知运为之。
默啜发兵击葛逻禄、胡禄屋、鼠尼施等，屡破之；敕北庭都护汤嘉惠、左散骑常侍解琬等发兵救之。
五月，壬辰，敕嘉惠等与葛逻禄、胡禄屋、鼠尼施及定边道十总管阿史那献互相应援。
西南蛮寇边，遣右骁卫将军李玄道发戎、泸、夔、巴、梁、凤等州兵三万人并旧屯兵讨之。
壬戌，以凉州大总管薛讷为朔方道行军大总管，太仆卿吕延祚、灵州刺史杜宾客副之，以讨突厥。
甲子，上幸凤泉汤；十一月，己卯，还京师。
刘幽求自杭州剌史徙郴州剌史，愤恚，甲申，卒于道。
丙午，以鄫王嗣真为安北大都护、安抚河东、关内、陇右诸蕃大使，以安北大都护张知运为之副。
陕王嗣升为安西大都护、安抚河西四镇诸蕃大使，以安西都护郭虔瓘为之副。
二王皆不出阁。
诸王遥领节度自此始。
吐蕃围松州。
丁卯，上还宫。
辛未，以尚书右丞倪若水为汴州刺史兼河南采访使。
有胡人上言海南多珠翠奇宝，可往营致，因言市舶之利；又欲往师子国求灵药及善医之妪，置之宫掖。
上命监察御史杨范臣与胡人偕往求之，范臣从容奏曰：陛下前年焚珠玉、锦绣，示不复用。
今所求者何以异于所焚者乎。
彼市舶与商贾争利，殆非王者之体。
胡药之性，中国多不能知；况于胡妪，岂宜置之宫掖。
夫御史，天子耳目之官，必有军国大事，臣虽触冒炎瘴，死不敢辞。
此特胡人眩惑求媚，无益圣德，窃恐非陛下之意，愿熟思之。
上遽自引咎，慰谕而罢之。
闰月，己亥，姚崇罢为开府仪同三司，源乾曜罢为京兆尹、西京留守，以刑部尚书宋璟守吏部尚书兼黄门监，紫微侍郎苏颋同平章事。
璟为相，务在择人，随材授任，使百官各称其积；刑赏无私，敢犯颜正谏。
上甚敬惮之，虽不合意，亦曲从之。
突厥默啜自则天世为中国患，朝廷旰食，倾天下之力不能克；郝灵荃得其首，自谓不世之功。
璟以天子好武功，恐好事者竞生心徼倖，痛抑其赏，逾年始授郎将；灵荃恸哭而死。
璟与苏颋相得甚厚，颋遇事多让于璟，璟每论事则颋为之助。
璟尝谓人曰：吾与苏氏父子皆同居相府，仆射宽厚，诚为国器，然献可替否，吏事精敏，则黄门过其父矣。
辛亥，行幸东都。
达崤谷，道隘不治；上欲免河南尹及知顿使官，宋璟谏曰：陛下方事巡幸，今以此罪二臣，臣恐将来民受其弊。
上遽命释之。
璟曰：陛下罪之，以臣言而免之，是臣代陛下受德也；请令待罪朝堂而后赦之。
上从之。
二月，甲戌，至东都，赦天下。
奚、契丹既内附，贝州刺史宋庆礼建议，请复营州。
三月，庚戌，制复置营州都督于柳城，兼平卢军使，管内州县镇戍皆如其旧；以太子詹事姜师度为营田、支度使，与庆礼等筑之，三旬而毕。
庆礼清勤严肃，开屯田八十馀所，招安流散，数年之间，仓廪充实，市邑浸繁。
夏，四月，甲戌，赐奚王李大酺妃辛氏号固安公主。
己丑，皇子嗣一卒，追立为夏王，谥曰悼。
嗣一母武惠妃，攸止之女也。
突骑施酋长左羽林大将军苏禄部众浸强，虽职贡不乏，阴有窥边之志。
五月，十姓可汗阿史那献欲发葛逻禄兵击之，上不许。
壬寅，陇右节度使郭知运大破吐蕃于九曲。
安西副大都护汤嘉惠奏突骑施引大食、吐蕃，谋取四镇，围钵换及大石城，已发三姓葛逻禄兵与阿史那献击之。
并州长史张嘉贞上言：突厥九姓新降者，散居太原以北，请宿重兵以镇之。
辛酉，置天兵军于并州，集兵八万，以嘉贞为天兵军大使。
太常少卿王仁惠等奏则天立明堂不合古制；又，明堂尚质，而穷极奢侈，密迩宫掖，人神杂扰。
甲子，制复以明堂为乾元殿，冬至、元日受朝贺，季秋大享，复就圜丘。
九月，中书、门下省及侍中皆复旧名。
贞观之制，中书、门下及三品官入奏事，必使谏官、史官随之，有失则匡正，美恶必记之；诸司皆于正牙奏事，御史弹百官，服豸冠，对仗读弹文；故大臣不得专君而小臣不得为谗慝。
及许敬宗、李义府用事，政多私僻，奏事官多俟仗下，于御坐前屏左右密奏，监奏御史及待制官远立以俟其退；谏官、史官皆随仗出，仗下后事，不复预闻。
武后以法制群下，谏官、御史得以风闻言事，自御史大夫至监察得互相弹奏，率以险诐相倾覆。
冬，十月，癸酉，伊阙人孙平子上言：《春秋》讥鲁跻僖公；今迁中宗于别庙而祀睿宗，正与鲁同。
兄臣于弟，犹不可跻，况弟臣于兄，可跻之于兄上乎。
若以兄弟同昭，则不应出兄置于别庙。
愿下群臣博议，迁中宗入庙。
事下礼官，太常博士陈贞节、冯宗、苏献议，以为：七代之庙，不数兄弟。
殷代或兄弟四人相继为君，若数以为代，则无祖祢之祭矣。
今睿宗之室当亚高宗，故为中宗特立别庙。
中宗既升新庙，睿宗乃祔高宗，何尝跻居中宗之上。
而平子引跻僖公为证，诬罔圣朝，渐不可长。
时论多是平子，上亦以为然，故议久不决。
苏献，颋之从祖兄也，故颋右之。
卒从礼官议。
平子论之不巳，谪为康州都城尉。
新庙成。
戊寅，神主祔庙。
上命宋璟、苏颋为诸皇子制名及国邑之号，又令别制一佳名及佳号进之。
璟等上言：七子均养，著于《国风》。
今臣等所制名号各三十馀，辄混同以进，以彰陛下覆焘无偏之德。
上甚善之。
十一月，丙申，契丹王李失活入朝。
十二月，壬午，以东平王外孙杨氏为永乐公主，妻之。
秘书监马怀素奏：省中书散乱讹缺，请选学术之士二十人整经校补。
从之。
于是搜访逸书，选吏缮写，命国子博士尹知章、桑泉尉韦述等二十人同刊正，以左散骑常侍褚无量为之使，于乾元殿前编校群书。
唐玄宗至道大圣大明孝皇帝开元六年（戊午公元718年）。
春，正月，辛丑，突厥毗伽可汗来请和，许之。
唐玄宗至道大圣大明孝皇帝开元十四年（丙寅公元726年）。
春，正月，癸未，更立契丹松漠王李邵固为广化王，奚饶乐王李鲁苏为奉诚王。
张说奏：今之五礼，贞观、显庆两曾修纂，前后颇有不同，其中或未折衷。
望与学士等讨论古今，删改施行。
制从之。
说有才智而好贿，百官白事有不合者，好面折之，至于叱骂。
恶御史中丞宇文融之为人，且患其权重，融所建白，多抑之。
中书舍人张九龄言于说曰：宇文融承恩用事，辩给多权数，不可不备。
说曰：鼠辈何能为。
夏，四月，壬子，隐甫、融及御史中丞李林甫共奏弹说引术士占星，徇私僭侈，受纳贿赂。
敕源乾曜及刑部尚书韦抗、大理少卿明珪与隐甫等同于御史台鞫之。
林甫，叔良之曾孙；抗，安石之从父兄子也。
丁巳，以户部侍郎李元纮为中书侍郎、同平章事。
元纮以清俭著，故上用为相。
丁卯，太子太傅岐王范薨，赠谥惠文太子。
上为之撤膳累旬，百官上表固请，然后复常。
丁亥，太原尹张孝嵩奏：有李子峤者，自称皇子，云生于潞州，母曰赵妃。
上命杖杀之。
辛丑，于定、恒、莫、易、沧五州置军以备突厥。
上欲以武惠妃为皇后，或上言：武氏乃不戴天之仇，岂可以为国母。
五月，癸卯，户部奏今岁户七百六万九千五百六十五，口四千一百四十一万九千七百一十二。
秋，七月，河南、北大水，溺死者以千计。
八月，丙午朔，魏州言河溢。
九月，己丑，以安西副大都护、碛西节度使杜暹同平章事。
冬，十月，庚申，上幸汝州广成汤；己酉，还宫。
十二月，丁巳，上幸寿安，猎于方秀川；壬戌，还宫。
杨思勖讨反獠，生擒梁大海等三千馀人，斩首二万级而还。
勃海靺鞨王武艺曰：黑水入唐，道由我境。
唐玄宗至道大圣大明孝皇帝开元十五年（丁卯公元727年）。
春，正月，辛丑，凉州都督王君㚟破吐蕃于青海之西。
说退，谓源乾曜曰：君㚟勇而无谋，常思侥幸，若二国和亲，何以为功。
去冬，吐蕃大将悉诺逻寇大斗谷，进攻甘州，焚掠而去。
君㚟度其兵疲，勒兵蹑其后。
会大雪，虏冻死者甚众，自积石军西归。
君㚟先遣人间道入虏境，烧道旁草。
悉诺逻至大非川，欲休士马，而野草皆尽，马死过半。
君㚟与秦州都督张景顺追之，及于青海之西，乘冰而度。
悉诺逻已去，破其后军，获其辎重羊马万计而还。
君㚟以功迁左羽林大将军，拜其父寿为少府监致仕。
上由是益事边功。
初，洛阳人刘宗器上言，请塞汜水旧汴口，更于荧泽引河入汴；擢宗器为左卫率府胄曹。
至是，新渠填塞不通，贬宗器为循州安怀戍主。
命将作大匠范安及发河南、怀、郑、汴、滑、卫三万人疏旧渠，旬日而毕。
御史大夫崔隐甫、中丞宇文融，恐右丞相张说复用，数奏毁之，各为朋党。
乙卯，制：诸州逃户，先经劝农使括定按比后复有逃来者，随到准白丁例输当年租庸，有征役得先差。
夏，五月，癸西，上悉以诸子庆王潭等领州牧、刺史、都督、节度大使、大都护、经略使，实不出外。
初，太宗爱晋王，不使出閤；豫王亦以武后少子不出閤，及自皇嗣为相王，始出閤。
中宗之世，谯王以失爱，谪居外州；温王年十七，犹居禁中。
上即位，附苑城为十王宅，以居皇子，宦官押之，就夹城参起居，自是不复出阁；虽开府置官属及领籓镇，惟侍读时入授书，自馀王府官属，但岁时通名起居；其籓镇官属，亦不通名。
及诸孙浸多，不置百孙院。
太子亦不居东宫，常在乘舆所幸之别院。
上命妃嫔以下宫中育蚕，欲使之知女功。
丁酉，夏至，赐贵近丝，人一綟。
秋，七月，戊寅，冀州河溢。
己卯，礼部尚书许文宪公苏颋薨。
九月，丙子，吐蕃大将悉诺逻恭禄及烛龙莽布支攻陷瓜州，执刺史田元献及河西节度使王君㚟之父，进攻玉门军；纵所虏僧伽归凉州，谓君㚟曰：将军常以忠通许国，何不一战。
君㚟登城西望而泣，竟不敢不兵。
初，突厥默啜之强也，迫夺铁勒之地，故回纥、契苾、思结、浑四部度碛徙居甘、凉之间以避之。
王君㚟微时，往来四部，为其所轻；及为河西节度使，以法绳之。
四部耻怨，密遣使诣东都自诉。
君㚟遽发驿奏四部难制，潜有叛计。
上遣中使往察之，诸部竟不得直。
于是瀚海大都督回纥承宗流瀼州，浑大德流吉州，贺兰都督契苾承明流藤州，卢山都督思结归国流琼州；以回纥伏帝难为瀚海大都督。
己卯，贬右散骑常侍李令问为抚州别驾，坐其子与承宗交游故也。
丙戌，突厥毗伽可汗遣其大臣梅禄啜入贡。
吐蕃之寇瓜州也，遗毗伽书，欲与之俱入寇，毗伽并献其书。
上嘉之，听于西受降城为互市，每岁赍缣帛数十万匹就市戎马，以助军旅，且为监牧之种，由是国马益壮焉。
闰月，庚子，吐蕃赞普与突骑施苏禄围安西城，安西副大都护赵颐贞击破之。
回纥承宗族子瀚海司马护输，纠合党众为承宗报仇。
会吐蕃遣使间道诣突厥，王君㚟帅精骑邀之于肃州。
还，至甘州南巩笔驿，护输伏兵突起，夺君㚟旌节，先杀其判官宋贞，剖其心曰：始谋者汝也。
君㚟帅左右数十人力战，自朝至晡，左右尽死。
护输杀君㚟，载其尸奔吐蕃；凉州兵追及之，护输弃尸而走。
庚申，车驾发东都，冬，己卯，至西京。
辛巳，以左金吾卫大将军信安王祎为朔方节度等副大使。
祎，恪之孙也。
以朔方节度使萧嵩为河西节度等副大使。
时王君㚟新败，河、陇震骇。
嵩引刑部员外郎裴宽为判官，与君㚟判官牛仙客俱掌军政，人心浸安。
宽，漼之从弟也。
仙客本鹑觚小吏，以才干军功累迁至河西节度判官，为君㚟腹心。
嵩又奏以建康军使河北张守珪为瓜州刺史，帅馀众筑故城。
板榦裁立，吐蕃猝至，城中相顾失色，莫有斗志。
守珪曰：彼众我寡，人疮痍之馀，不可以矢刃相持，当以奇计取胜。
乃于城上置酒作乐。
虏疑其有备，不敢攻而退。
守珪纵兵击之，虏败走。
守珪乃修复城市，收合流散，皆复旧业。
朝廷嘉其功，以瓜州为都督府，以守珪为都督。
十二月，戊寅，制以吐蕃为边患，令陇右道及诸军团兵五万六千人，河西道及诸军团兵四万人，又征关中兵万人集临洮，朔方兵二万人集会州防秋，至冬初，无寇而罢；伺虏入寇，互出兵腹背击之。
乙亥，上幸骊山温泉；丙戌，还宫。
唐玄宗至道大圣大明孝皇帝开元十六年（戊辰公元728年）。
春，正月，壬寅，安西副大都护赵颐贞败吐蕃于曲子城。
甲寅，以魏州刺史宇文融为户部侍郎兼魏州刺史，充河北道宣抚使。
乙卯，春、泷等州獠陈行范、广州獠冯璘、何游鲁反，陷四十馀城。
丙寅，以魏州刺史宇文融检校汴州刺史，充河南北沟渠堤堰决九河使。
二月，壬申，以尚书右丞相致仕张说兼集贤院学士。
说虽罢政事，专文史之任，朝廷每有大事，上常遣中使访之。
壬辰，改彍骑为左右羽林军飞骑。
秋，七月，吐蕃大将悉末郎寇瓜州，都督张守珪击走之。
乙巳，河西节度使萧嵩、陇右节度使张忠亮大破吐蕃于渴波谷；忠亮追之，拔其大莫门城，擒获甚众，焚其骆驼桥而还。
八月，乙巳，特进张说上《开元大衍历》，行之。
辛卯，右金吾将军杜宾客破吐蕃于祁连城下。
时吐蕃复入寇，萧嵩遣宾客将强弩四千击之。
战自辰至暮，吐蕃大溃，获其大将一人；虏散走投山，哭声四合。
冬，十月，己卯，上幸骊山温泉；己丑，还宫。
十一月，癸巳，以河西节度副大使萧嵩为兵部尚书、同平章事。
是岁，制户籍三岁一定，分为九等。
杨思勖讨陈行范，至泷州，破之，擒何游鲁、冯璘。
行范逃于云际、盘辽二洞，思勖追捕，竟生擒，斩之，凡斩首六万。
唐玄宗至道大圣大明孝皇帝开元十七年（己巳公元729年）。
春，二月，丁卯，巂州都督张守素破西南蛮，拔昆明及盐城，杀获万人。
三月，瓜州都督张守珪、沙州刺史贾师顺击吐蕃大同军，大破之。
甲寅，朔方节度使信安王祎攻吐蕃石堡城，拔之。
初，吐蕃陷石堡城，留兵据之，侵扰河右。
上命祎与河西、陇右同议攻取。
诸将咸以为石堡据险而道远，攻之不克，将无以自还，且宜按兵观釁。
祎不听，引兵深入，急攻拔之，仍分兵据守要害，令虏不得前。
自是河陇诸军游弈，拓境千馀里。
上闻，大悦，更命石堡城曰振武军。
夏，四月，庚午，禘于太庙。
唐初，祫则序昭穆，禘则各祀于其室。
至是，太常少卿韦縚等奏：如此，禘与常飨不异；请禘祫皆序昭穆。
从之。
縚，安石之兄子也。
五月，壬辰，复置十道及京、都两畿按察使。
初，张说、张嘉贞、李元纮、杜暹相继为相用事，源乾曜以清谨自守，常让事于说等，唯诺署名而已。
元纮、暹议事多异同，遂有隙，更相奏列。
上不悦，六月，甲戌，贬黄门侍郎、同平章事杜暹荆州长史，中书侍郎、同平章事李元纮曹州刺史，罢乾曜兼侍中，止为左丞相；以户部侍郎宇文融为黄门侍郎，兵部侍部裴光庭为中书侍郎，并同平章事；萧嵩兼中书令，遥领河西。
开府王毛仲与龙武将军葛福顺为婚。
吏部侍郎齐澣乘间言于上曰：福顺典禁兵，不宜与毛仲为婚。
毛仲小人，宠过则生奸；不早为之，恐成后患。
八月，癸亥，上以生日宴百官于花萼楼下。
左丞相乾曜、右丞相说帅百官上表，请以每岁八月五日为千秋节，布于天下，咸令宴乐。
寻又移社就千秋节。
庚辰，工部尚书张嘉贞薨。
辛巳，敕以人间多盗铸钱，始禁私卖铜铅锡及以铜为器皿；其采铜铅锡者，官为市取。
祎入朝，融使御史李寅弹之，泄于所亲。
冬，十月，戊午朔，日有食之，不尽如钩。
十一月，辛卯，上行谒桥、定、献、昭、乾五陵；戊申，还宫；赦天下，百姓今年地税悉蠲其半。
十二月，辛酉，上幸新丰温泉；壬申，还宫。
唐玄宗至道大圣大明孝皇帝开元十八年（庚午公元730年）。
春，正月，辛卯，以裴光庭为侍中。
二月，癸酉，初令百官于春月旬休，选胜行乐，自宰相至员外郎，凡十二筵，各赐钱五千缗，上或御花萼楼邀其归骑留饮，迭使起舞，尽欢而去。
三月，丁酉，复给京官职田。
夏，四月，丁卯，筑西京外郭，九旬而毕。
乙丑，以裴光庭兼吏部尚书。
五月，吐蕃遣使致书于境上求和。
初，契丹王李邵固遣可突干入贡，同平章事李元纮不礼焉。
可突干寇平卢，先锋使张掖乌承玼破之于捺禄山。
壬午，洛水溢，溺东都千馀家。
秋，九月，丁巳，以忠王浚兼河东道元帅，然竟不行。
忠王友皇甫惟明因奏事从容言和亲之利。
兵连不解，日费千金，河西、陇右由兹困敝。
赞普大喜，悉出贞观以来所得敕书以示惟明。
庚寅，上幸凤泉汤；癸卯，还京师。
甲寅，护密王罗真檀入朝，留宿卫。
十一月，丁卯，上幸骊山温泉；丁丑，还宫。
是岁，天下奏死罪止二十四人。
开府仪同三司、内外闲厩监牧都使霍国公王毛仲恃宠，骄恣日甚，上每优容之。
毛仲与左领军大将军葛福顺、左监门将军唐地文、左武卫将军李守德、右威卫将军王景耀、高广济亲善，福顺等倚其势，多为不法。
毛仲求兵部尚书不得，怏怏形于辞色，上由是不悦。
会毛仲妻产子，三日，上命力士赐之酒馔、金帛甚厚，且授其儿五品官。
力士还，上问：毛仲喜乎。
对曰：毛仲抱其襁中儿示臣曰：此儿岂不堪作三品邪。
”上大怒曰：昔诛韦氏，此贼心持两端，朕不欲言之；今日乃敢以赤子怨我。
力士因言：北门奴，官太盛，相与一心，不早除之，必生大患。
上恐其党惊惧为变。
唐玄宗至道大圣大明孝皇帝开元十九年（辛末公元731年）。
春，正月，壬戌，下制，但述毛仲不忠怨望，贬瀼州别驾，福顺、地文、守德、景耀、广济皆贬远州别驾，毛仲四子皆贬远州参军，连坐者数十人。
毛仲行至永州，追赐死。
辛未，遣鸿胪卿崔琳使于吐蕃。
琳，神庆之子也。
吐蕃使者称公主求《毛诗》、《春秋》、《礼记》。
正字于休烈上疏，以为：东平王汉之懿亲，求《史记》、《诸子》，汉犹不与。
况吐蕃，国之寇仇，今资之以书，使知用兵权略，愈生变诈，非中国之利也。
事下中书门下议之。
裴光庭等奏：吐蕃聋昧顽嚚，久叛新服，因其有请，赐以诗书，庶使之渐陶声教，化流无外。
休烈徒知书有权略变诈之语，不知忠、信、礼、义，皆从书出也。
上曰：善。
遂与之。
休烈，志宁之玄孙也。
丙子，上躬耕于兴庆宫侧，尽三百步。
三月，突厥左贤王阙特勒卒，赐书吊之。
丙申，初令两京诸州各置太公庙，以张良配飨，选古名将，以备十哲；以二、八月上戊致祭，如孔子礼。
臣光曰：经纬天地之谓文，戡定祸乱之谓武。
自古不兼斯二者而称圣人，未之有也。
五月，壬戌，初立五岳真君祠。
秋，九月，辛未，吐蕃遣其相论尚它硉入见，请于赤岭为互市；许之。
冬，十月，丙申，上幸东都。
浚苑中洛水，六旬而罢。
唐玄宗至道大圣大明孝皇帝开元二十年（壬申公元732年）。
春，正月，乙卯，以朔方节度副大使信安王祎为河东、河北行军副大总管，将兵击奚、契丹；壬申，以户部侍郎裴耀卿为副总管。
二月，癸酉朔，日有食之。
上思右骁卫将军安金藏忠烈，三月，赐爵代国公，仍于东、西岳立碑，以铭其功。
金藏竟以寿终。
信安王祎帅裴耀卿及幽州节度使赵含章分道击奚、契丹，含章与虏遇，虏望风遁去。
夏，四月，乙亥，宴百官于上阳东洲，醉者赐以衾褥，肩舆以归，相属于路。
赵含章坐赃巨万，杖于朝堂，流瀼州，道死。
秋，七月，萧嵩奏：自祠后土以来，屡获丰年，宜因还京赛祠。
上从之。
敕裴光庭、萧嵩分押左、右厢兵。
八月，辛未朔，日有食之。
初，上命张说与诸学士刊定五礼。
说薨，萧嵩继之。
起居舍人王仲丘请依《明庆礼》，祈谷、大雩、明堂，皆祀昊天上帝；嵩又请依上元敕，父在为母齐衰三年。
皆从之。
以高祖配圜丘、方丘，太宗配雩祀及神州地祇，睿宗配明堂。
九月，乙巳，新礼成，上之，号曰《开元礼》。
勃海靺鞨王武艺遣其将张文休帅海贼寇登州，杀刺史韦俊，上命右领军将军葛福顺发兵讨之。
壬子，河西节度使牛仙客加六阶。
初，萧嵩在河西，委军政于仙客；仙客廉勤，善于其职。
嵩屡荐之，竟代嵩为节度使。
冬，十月，壬午，上发东都；辛卯，幸潞州；辛丑，至北都；十一月，庚申，祀后土于汾阴，赦天下；十二月，辛未，还西京。
是岁，以幽州节度使兼河北采访处置使增领卫、相、洛、贝、冀、魏、深、赵、恒、定、邢、德、博、棣、营、鄚十六州及安东都护府。
天下户七百八十六万一千二百三十六，口四千五百四十三万一千二百六十五。
唐玄宗至道大圣大明孝皇帝开元二十一年（癸酉公元733年）。
春，正月，乙巳，祔肃明皇后于太庙，毁仪坤庙。
丁巳，上幸骊山温泉。
上遣大门艺诣幽州发兵，以讨勃海王武艺；庚申，命太仆员外卿金思兰使于新罗，发兵击其南鄙。
会大雪丈馀，山路阻隘，士卒死者过半，无功而还。
武艺怨门艺不已，密遣客刺门艺于天津桥南，不死；上命河南搜捕贼党，尽杀之。
二月，丁酉，金城公主请立碑于赤岭以分唐与吐蕃之境；许之。
三月，乙巳，侍中裴光庭薨。
太常博士孙琬议：光庭用循资格，失劝奖之道，请谥曰克。
其子稹讼之，上赐谥忠献。
上或宫中宴乐及后苑游猎，小有过差，辄谓左右曰：韩休知否。
闰月，癸酉，幽州道副总管郭英杰与契丹战于都山，败死。
时节度使薛楚玉遣英杰将精骑一万及降奚击契丹，屯于榆关之外。
可突干引突厥之众来合战，奚持两端，散走保险；唐兵不利，英杰战死。
馀众六千馀人犹力战不已，虏以英杰首示之，竟不降，尽为虏所杀。
楚玉，讷之弟也。
夏，六月，癸亥，制：自今选人有才业操行，委吏部临时擢用；流外奏用不复引过门下。
虽有此制，而有司以循资格便于己，犹踵行之。
是时，官自三师以下一万七千六百八十六员，吏自佐史以上五万七千四百一十六员，而入仕之涂甚多，不可胜纪。
秋，七月，乙丑朔，日有食之。
九月，壬午，立皇子沔为信王，泚为义王，漼为陈王，澄为丰王，潓为恒王，漎为梁王，滔为汴王。
冬，十月，庚戌，上幸骊山温泉；己未，还宫。
戊子，左丞相宋璟致仕，归东都。
是岁，分天下为京畿、都畿、关内、河南、河东、河北、陇右、山南东道、山南西道、剑南、淮南、江南东道、江南四道、黔中、岭南，凡十五道，各置采访使，以六条检察非法；两畿以中丞领之，馀皆择贤刺史领之。
非官有迁免，则使无废更。
惟变革旧章，乃须报可；自馀听便宜从事，先行后闻。
太府卿杨崇礼，政道之子也，在太府二十馀年，前后为太府者莫能及。
时承平日久，财货山积，尝经杨卿者，无不精美；每岁句驳省便，出钱数百万缗。
是岁，以户部尚书致仕，年九十馀矣。
上问宰相：崇礼诸子，谁能继其父者。
对曰：崇礼三子，慎馀、慎矜、慎名，皆廉勤有才，而慎矜为优。
上乃擢慎矜自汝阳令为监察御史，知太府出纳，慎名摄监察御史，知含嘉仓出给，亦皆称职；上甚悦之。
慎矜奏诸州所输布帛有渍污穿破者，皆下本州征折估钱，转市轻货，征调始繁矣。
唐玄宗至道大圣大明孝皇帝开元二十二年（甲戌公元734年）。
春，正月，己巳，上发西京；己丑，至东都。
张九龄自韶州入见，求终丧；不许。
二月，壬寅，秦州地连震，坏公私屋殆尽，吏民压死者四千馀人；命左丞相萧嵩赈恤。
夏，四月，壬辰，以朔方节度使信安王祎兼关内道采访处置使，增领泾、原等十二州。
吏部侍郎李林甫，柔佞多狡数，深结宦官及妃嫔家，侍候上动静，无不知之。
由是每奏对，常称旨，上悦之。
时武惠妃宠幸倾后宫，生寿王清，诸子莫得为比，太子浸疏薄。
林甫乃因宦官言于惠妃，愿尽力保护寿王；惠妃德之，阴为内助，由是擢黄门侍郎。
五月，戊子，以裴耀卿为侍中，张九龄为中书令，林甫为礼部尚书、同中书门下三品。
唐玄宗至道大圣大明孝皇帝天宝元年（壬午公元742年）。
春，正月，丁未朔，上御勤政楼受朝贺，赦天下，改元。
壬子，分平卢别为节度，以安禄山为节度使。
是时，天下声教所被之州三百三十一，羁縻之州八百，置十节度、经略使以备边。
安西节度抚宁西域，统龟兹、焉耆、于阗、疏勒四镇，治龟兹城，兵二万四千。
北庭节度防制突骑施、坚昆，统瀚海、天山、伊吾三军，屯伊、西二州之境，治北庭都护府，兵二万人。
河西节度断隔吐蕃、突厥，统赤水、大斗、建康、宁寇、玉门、黑离、豆卢、新泉八军，张掖、交城、白亭三守捉，屯凉、肃、瓜、沙、会五州之境，治凉州，兵七万三千人。
朔方节度捍御突厥，统经略、丰安、定远三军，三受降城，安北、单于二都护府，屯灵、夏、丰三州之境，治灵州，兵六万四千七百人。
河东节度与朔方掎角以御突厥，统天兵、大同、横野、岢岚四军，云中守捉，屯太原府忻、代、岚三州之境，治太原府，兵五万五千人。
范阳节度临制奚、契丹，统经略、威武、清夷、静塞、恒阳、北平、高阳、唐兴、横海九军，屯幽、蓟、妫、檀、易、恒、定、漠、沧九州之境，治幽州，兵九万一千四百人。
平卢节度镇抚室韦、靺鞨，统平卢、卢龙二军，榆关守捉，安东都护府，屯营、平二州之境，治营州，兵三万七千五百人。
陇右节度备御吐蕃，统临洮、河源、白水、安人、振威、威戎、漠门、宁塞、积石、镇西十军，绥和、合川、平夷三守捉，屯鄯、廊、洮、河之境，治鄯州，兵七万五千人。
剑南节度西抗吐蕃，南抚蛮獠，统天宝、平戎、昆明、宁远、澄川、南江六军，屯益、翼、茂、当、巂、柘、松、维、恭、雅、黎、姚、悉十三州之境，治益州，兵三万九百人。
岭南五府经略绥静夷、獠，统经略、清海二军，桂、容、邕、交四管，治广州，兵万五千四百人。
此外又有长乐经略，福州领之，兵千五百人。
东莱守捉，莱州领之；东牟守捉，登州领之；兵各千人。
凡镇兵四十九万人，马八万馀匹。
甲寅，陈王府参军田同秀上言：见玄元皇帝于丹凤门之空中，告以我藏灵符，在尹喜故宅。
”上遣使于故函谷关尹喜台旁求得之。
陕州刺史李齐物穿三门运渠，辛未，渠成。
齐物，神通之曾孙也。
壬辰，群臣上表，以函谷宝符，潜应年号；先天不违，请于尊号加天宝’字。
从之。
二月，辛卯，上享玄元皇帝于新庙。
丙申，合祀天地于南郊，赦天下。
改侍中为左相，中书令为右相，尚书左、右丞相复为仆射；东都、北都皆为京，州为郡，刺史为太守；改桃林县曰灵宝。
间一岁，清河人崔以清复言：见玄元皇帝于天津桥北，云藏符在武城紫微山。
三月，以长安令韦坚为陕郡太守，领江、淮租庸转运使。
唐玄宗至道大圣大明孝皇帝天宝六载（丁亥公元747年）。
十二月，己巳，上以仙芝为安西四镇节度使，征灵詧入朝，灵詧大懼。
仙芝见灵詧，趋走如故，灵詧益懼。
副都护京兆程千里、押牙毕思琛及行官王滔等，皆平日构仙芝于灵詧者也，仙芝面责千里、思琛曰：公面虽男子，心如妇人，何也。
又捽滔等，欲笞之，既而皆释之，谓曰：吾素所恨于汝者，欲不言，恐汝怀忧；今既言之，则无事矣。
军中乃安。
初，仙芝为都知兵马使，猗氏人封常清，少孤贫，细瘦颣目，一足偏短，求为仙芝傔，不纳。
常清日候仙芝出入，不离其门，凡数十日，仙芝不得已留之。
会达奚部叛走，夫蒙灵詧使仙芝追之，斩获略尽。
常清私作捷书以示仙芝，皆仙芝心所欲言者，由是一府奇之。
仙芝为节度使，即署常清判官；仙芝出征，常为留后。
仙芝乳母子郑德诠为郎将，仙芝遇之如兄弟，使典家事，威行军中。
常清尝出，德诠走马自后突之而过。
常清至使院，使召德诠，每过一门，辄阖之，既至，常清离度谓曰：常清本出寒微，郎将所知。
今日中丞命为留后，郎将何得于众中相陵突。
因叱之曰：郎将须蹔死以肃军政。
”遂杖之六十，面仆地曳出。
仙芝妻及乳母于门外叫哭救之，不及，因以状白仙芝。
仙芝览之，惊曰：已死邪。
及见常清，遂不复言，常清亦不之谢。
军中畏之惕息。
自唐兴以来，边帅皆用忠厚名臣，不久任，不遥领，不兼统，功名著者往往入为宰相。
其四夷之将，虽才略如阿史那社尔、契苾何力犹不专大将之任，皆以大臣为使以制之。
及开元中，天子有吞四夷之志，为边将者十馀年不易，始久任矣；皇子则庆、忠诸王，宰相则萧嵩、牛仙客，始遥领矣；盖嘉运、王忠嗣专制数道，始兼统矣。
唐玄宗至道大圣大明孝皇帝天宝七载（戊子公元748年）。
夏，四月，辛丑，左监门大将军、知内侍省事高力士加骠骑大将军。
五月，壬午，群臣上尊号曰开元天宝圣文神武应道皇帝；赦天下，免百姓来载租庸，择后魏子孙一人为三恪。
六月，庚子，赐安禄山铁券。
度支郎中兼侍御史杨钊善窥上意所爱恶而迎之，以聚敛骤迁，岁中领十五馀使。
甲辰，迁给事中，兼御史中丞，专判度支事，恩幸日隆。
苏冕论曰：设官分职，各有司存。
冬，十月，庚戌，上幸华清宫。
十一月，癸未，以贵妃姊适崔氏者为韩国夫人，适裴氏者为虢国夫人，适柳氏者为秦国夫人。
每命妇入见，玉真公主等皆让，不敢就位。
十二月，戊戌，或言玄元皇帝降于朝元阁，制改会昌县曰昭应，废新丰入昭应。
辛酉，上还宫。
哥舒翰筑神威军于青海上，吐蕃至，翰击破之。
又筑城于青海中龙驹岛，谓之应龙城，吐蕃屏迹不敢近青海。
是岁，云南王归义卒，子閤罗凤嗣，以其子凤迦异为阳瓜州刺史。
唐玄宗至道大圣大明孝皇帝天宝八载（己丑公元749年）。
是时州县殷富，仓库积粟帛，动以万计。
三月，朔方节度等使张齐丘于中受降城西北五百馀里木刺山筑横塞军，以振远军使郑人郭子仪为横塞军使。
夏，四月，咸宁太守赵奉璋告李林甫罪二十馀条。
状未达，林甫知之，讽御史逮捕，以为妖言，杖杀之。
先是，折冲府皆有木契、铜鱼，朝廷征发，下敕书、契、鱼，都督、郡府参验皆合，然后遣之。
太白山人李浑等上言见神人，言金星洞有玉板石记圣主福寿之符；命御史中丞王鉷入仙游谷求而获之。
上以符瑞相继，皆祖宗休烈，六月，戊申，上圣祖号曰大道玄元皇帝，上高祖谥曰神尧大圣皇帝，大宗谥曰文武大圣皇帝，高宗谥曰天皇大圣皇帝，中宗谥曰孝和大圣皇帝，睿宗谥曰玄真大圣皇帝，窦太后以下皆加谥曰顺圣皇后。
辛亥，刑部尚书、京兆尹萧炅坐赃左迁汝阴太守。
闰月，乙丑，以石堡城为神武军，又于剑南西山索磨川置保宁都护府。
丙寅，上谒太清宫。
丁卯，群臣上尊号曰开元天地大宝圣文神武应道皇帝，赦天下。
禘、祫自今于太清宫圣祖前设位序正。
秋，七月，册突骑施移拨为十姓可汗。
八月，乙亥，护蜜王罗真檀入朝，请留宿卫；许之，拜左武卫将军。
冬，十月，乙丑，上幸华清宫。
十一月，乙未，吐火罗叶护失里怛伽罗遣使表称：朅师王亲附吐蕃，因苦小勃律镇军，阻其粮道。
臣思破凶徒，望发安西兵，以来岁正月至小勃律，六月至大勃律。
上许之。
唐玄宗至道大圣大明孝皇帝天宝九载（庚寅公元750年）。
春，正月，己亥，上还宫。
群臣屡表请封西岳，许之。
二月，杨贵妃复忤旨，送归私第。
户部郎中吉温因宦官言于上曰：妇人识虑不远，违忤圣心，陛下何爱宫中一席之地，不使之就死，岂忍辱之于外舍邪。
上亦悔之，遣中使赐以御膳。
妃对使者涕泣曰：妾罪当死，陛下幸不杀而归之。
今当永离掖庭，金玉珍玩，皆陛下所赐，不足为献，惟发者父母所与，敢以荐诚。
乃剪发一缭而献之。
上遽使高力士召还，宠待益深。
时诸贵戚竞以进食相尚，上命宦官姚思艺为检校进食使，水陆珍羞数千盘，一盘费中人十家之产。
中书舍人窦华尝退朝，值公主进食，列于中衢，传呼按辔出其间，宫苑小儿数百奋梃于前，华仅以身免。
安西节度使高仙芝破朅师，虏其王勃特没。
三月，庚子，立勃特没之兄素迦为朅师王。
上命御史大夫王鉷凿华山路，设坛场于其上。
夏，四月，己巳，御史大夫宋浑坐赃巨万，流潮阳。
初，吉温因李林甫得进；及兵部侍郎兼御史中丞杨钊恩遇浸深，温遂去林甫而附之，为钊画代林甫执政之策。
萧炅及浑，皆林甫所厚也，求得其罪，使钊奏而逐之，以剪其心腹，林甫不能救也。
五月，乙卯，赐安禄山爵东平郡王。
唐将帅封王自此始。
秋，七月，乙亥，置广文馆于国子监，以教诸生习进士者。
八月，丁巳，以安禄山兼河北道采访处置使。
冬，十月，庚申，上幸华清宫。
太白山人王玄翼上言见玄元皇帝，言宝仙洞有妙宝真符。
命刑部尚书张均等往求，得之。
时上尊道教，慕长生，故所在争言符瑞，群臣表贺无虚月。
李林甫等皆请舍宅为观以祝圣寿，上悦。
杨钊，张易之之甥也，奏乞昭雪易之兄弟。
庚辰，制引易之兄弟迎中宗于房陵之功，复其官爵，仍赐一子官。
钊以《图谶》有金刀”，请更名；上赐名国忠。
十二月，乙亥，上还宫。
关西游弈使王难得击吐蕃，克五桥，拔树敦城，以难得为白水军使。
安西四镇节度使高仙芝伪与石国约和，引兵袭之，虏其王及部众以归，悉杀其老弱。
仙芝性贪，掠得瑟瑟十馀斛，黄金五六橐驼，其馀口马杂货称是，皆入其家。
杨国忠德鲜于仲通，荐为剑南节度使。
仲通性褊急，失蛮夷心。
故事，南诏常与妻子俱谒都督，过云南，云南太守张虔陀皆私之。
又多所征求，南诏王閤罗凤不应，虔陀遣人詈辱之，仍密奏其罪。
閤罗凤忿怨，是岁，发兵反，攻陷云南，杀虔陀，取夷州三十二。
唐玄宗至道大圣大明孝皇帝天宝十载（辛卯公元751年）。
丁酉，命李林甫遥领朔方节度使，以户部侍郎李暐知留后事。
庚子，杨氏五宅夜游，与广平公主从者争西市门，杨氏奴挥鞭及公主衣，公主坠马，驸马程昌裔下扶之，亦被数鞭。
公主泣诉于上，上为之杖杀杨氏奴。
明日，免昌裔官，不听朝谒。
上命有司为安禄山起第于亲仁坊，敕令但穷壮丽，不限财力。
禄山入新第，置酒，乞降墨敕请宰相至第。
是日，上欲于楼下击毬，遽为罢戏，命宰相赴之。
日遣诸杨与之选胜游宴，侑以梨园教坊乐。
上每食一物稍美，或后苑校猎获鲜禽，辄遣中使走马赐之，络驿于路。
甲辰，禄山生日，上及贵妃赐衣服、宝器、酒馔甚厚。
后三日，召禄山入禁中，贵妃以锦绣为大襁褓，裹禄山，使宫人以彩舆舁之。
上闻后宫喧笑，问其故，左右以贵妃三日洗禄儿对。
上自往观之，喜，赐贵妃洗儿金银钱，复厚赐禄山，尽欢而罢。
自是禄山出入宫掖不禁，或与贵妃对食，或通宵不出，颇有丑声闻于外，上亦不疑也。
安西节度使高仙芝入朝，献所擒突骑施可汗、吐蕃酋长、石国王、朅师王。
加仙芝开府仪同三司。
安禄山求兼河东节度。
二月，丙辰，以河东节度使韩休珉为左羽林将军，以禄山代之。
是时，杨国忠为御史中丞，方承恩用事。
禄山与王鉷俱为大夫，鉷权任亚于李林甫。
禄山养同罗、奚、契丹降者八千馀人，谓之曳落河”。
曳落河者，胡言壮士也。
夏，四月，壬午，剑南节度使鲜于仲通讨南诏蛮，大败于泸南。
高仙芝之虏石国王也，石国王子逃诣诸胡，具告仙芝欺诱贪暴之状。
诸胡皆怒，潜引大食欲共攻四镇。
仙芝闻之，将蕃、汉三万众击大食，深入七百馀里，至恒罗斯城，与大食遇。
相持五日，葛罗禄部众叛，与大食夹攻唐军，仙芝大败，士卒死亡略尽，所馀才数千人。
右威卫将军李嗣业劝仙芝宵遁，道路阻隘，拔汗那部众在前，人畜塞路；嗣业前驱，奋大梃击之，人马俱毙，仙芝乃得过。
将士相失，别将汧阳段秀实闻嗣业之声，诟曰：避敌先奔，无勇也；全己弃众，不仁也。
幸而得达，独无愧乎。
嗣业执其手谢之，留拒追兵，收散卒，得俱免。
还至安西，言于仙芝，以秀实兼都知兵马使，为己判官。
八月，丙辰，武库火，烧兵器三十七万。
平卢兵马使史思明懼，逃入山谷近二旬，收散卒，得七百人。
平卢守将史定方将精兵二千救禄山，契丹引去，禄山乃得免。
至平卢，麾下皆亡，不知所出。
史思明出见禄山，禄山喜，起，执其手曰：吾得汝，复何忧。
思明退，谓人曰：曏使早出，已与哥解并斩矣。
契丹围师州，禄山使思明击却之。
冬，十月，壬子，上幸华清宫。
杨国忠使鲜于仲通表请己遥领剑南；十一月，丙午，以国忠领剑南节度使。
唐玄宗至道大圣大明孝皇帝天宝十一载（壬辰公元752年）。
春，正月，丁亥，上还宫。
二月，庚午，命有司出粟帛及库钱数十万缗于两市易恶钱。
先是，江、淮多恶钱，贵戚大商往往以良钱一易恶钱五，载入长安，市井不胜其弊，故李林甫奏请禁之，官为易取，期一月，不输官者罪之。
于是商贾嚣然，不以为便。
众共遮杨国忠马自言，国忠为之言于上，乃更命非铅锡所铸及穿穴者，皆听用之如故。
三月，安禄山发蕃、汉步骑二十万击契丹，欲以雪去秋之耻。
初，突厥阿布思来降，上厚礼之，赐姓名李献忠，累迁朔方节度副使，赐爵奉信王。
乙巳，改吏部为文部，兵部为武部，刑部为宪部。
户部侍郎兼御史大夫、京光尹王鉷，权宠日盛，领二十馀使。
鉷弟户部郎中銲，凶险不法，召术士任海川问：我有王者之相否。
王府司马韦会，安定公主之子，王繇之同产也，话之私庭。
銲所善刑縡与龙武万骑谋杀龙武将军，以其兵作乱，杀李林甫、陈希烈、杨国忠；前期二日，有告之者。
夏，四月，乙酉，上临朝，以告状面授鉷，使捕之。
鉷意銲在縡所，先遣人召之。
日晏，乃命贾季邻等捕縡。
縡居金城坊，季邻等至门，縡帅其党数十人持弓刀格斗突出。
鉷与杨国忠引兵继至，縡党曰：勿伤大夫人。
国忠之傔密谓国忠曰：贼有号，不可战也。
縡斗且走，至皇城西南隅。
会高力士引飞龙禁军四百至，击縡，捕其党，皆擒之。
五月，戊申，庆王琮薨，赠靖德太子。
丙辰，京兆尹杨国忠加御史大夫、京畿、关内采访等使，凡王鉷所绾使务，悉归国忠。
六月，甲子，杨国忠奏吐蕃兵六十万救南诏，剑南兵击破之于云南，克敌隰州等三城，捕虏六千三百，以道远，简壮者千馀人及酋长降者献之。
秋，八月，乙丑，上复幸左藏，赐群臣帛。
癸巳，杨国忠奏有凤皇见左藏库屋，出纳判官魏仲犀言凤集库西通训门。
九月，阿布思入寇，围永清栅，栅使张元轨拒却之。
冬，十月，戊寅，上幸华清宫。
己亥，改通训门曰凤集门；魏仲犀迁殿中侍御史，杨国忠属吏率以凤皇优得调。
南诏数寇边，蜀人请杨国忠赴镇。
左仆射兼右相李林甫奏遣之。
林甫不能拜，使人代拜。
上晚年自恃承平，以为天下无复可忧，遂深居禁中，专以声色自娱，悉委政事于林甫。
林甫媚事左右，迎合上意，以固其宠；杜绝言路，掩蔽聪明，以成其奸；妒贤疾能，排抑胜己，以保其位；屡起大狱，诛逐贵臣，以张其势。
自皇太子以下，畏之侧足。
凡在相位十九年，养成天下之乱，而上不之寤也。
庚申，以杨国忠为右相，兼文部尚书，其判使并如故。
或劝陕郡进士张彖谒国忠，曰：见之，富贵立可图。
彖曰：吾辈依杨右相如泰山，吾以为冰山耳。
若皎日既出，吾辈得无失所恃乎。
遂隐居嵩山。
国忠以司勋员外郎崔圆为剑南留后，征魏郡太守吉温为御史中丞，充京畿、关内采访等使。
温诣范阳辞安禄山，禄山令其子庆绪送至境，为温控马出驿数十步。
温至长安，凡朝廷动静，辄报禄山，信宿而达。
十二月，杨国忠欲收人望，建议：文部选人，无问贤不肖，选深者留之，依资据阙注官。
滞淹者翕然称之。
国忠凡所施置，皆曲徇其人所欲，故颇得众誉。
甲申，以平卢兵马使史思明兼北平太守，充卢龙军使。
丁亥，上还宫。
丁酉，以安西行军司马封常清为安西四镇节度使。
哥舒翰素与安禄山、安思顺不协，上常和解之，使为兄弟。
是冬，三人俱入朝，上使高力士宴之于城东。
禄山谓翰曰：我父胡，母突厥，公父突厥，母胡，族类颇同，何得不相亲。
翰曰：古人云：狐向窟嗥不祥，为其忘本故也。
兄苟见亲，翰敢不尽心。
禄山以为讥其胡也，大怒，骂翰曰：突厥敢尔。
翰欲应之，力士目翰，翰乃止，阳醉而散，自是为怨愈深。
棣王琰有二孺人，争宠，其一使巫书符置琰履中以求媚。
琰与监院宦者有隙，宦者知之，密奏琰祝诅上；上使人掩其履而获之，大怒。
琰顿首谢：臣实不知有符。
上使鞫之，果孺人所为。
上犹疑琰知之，囚于鹰狗坊，绝朝请，忧愤而薨。
故事，兵、吏部尚书知政事者，选事悉委侍郎以下，三注三唱，仍过门下省审，自春及夏，其事乃毕。
及杨国忠以宰相领文部尚书，欲自示精敏，乃遣令史先于私第密定名阙。
唐玄宗至道大圣大明孝皇帝天宝十二载（癸巳公元753年）。
春，正月，壬戌，国忠召左相陈希烈及给事中、诸司长官皆集尚书都堂，唱注选人，一日而毕，曰：今左相、给事中俱在座，已过门下矣。
其间资格差缪甚众，无敢言者。
于是门下不复过官，侍郎但掌试判而已。
侍郎韦见素、张倚趋走门庭，与主事无异。
见素，凑之子也。
京兆尹鲜于仲通讽选人请为国忠刻颂，立于省门，制仲通撰其辞；上为改定数字，仲通以金填之。
杨国忠使人说安禄山诬李林甫与阿布思谋反，禄山使阿布思部落降者诣阙，诬告林甫与阿布思约为父子。
夏，五月，己酉，复以魏、周、隋后为三恪，杨国忠欲攻李林甫之短也。
卫包以助邪贬夜郎尉，崔昌贬乌雷尉。
阿布思为回纥所破，安禄山诱其部落而降之，由是禄山精兵，天下莫及。
壬辰，以左武卫大将军何复光将岭南五府兵击南诏。
安禄山以李林甫狡猾逾己，故畏服之。
及杨国忠为相，禄山视之蔑如也，由是有隙。
国忠屡言禄山有反状，上不听。
陇右节度使哥舒翰击吐蕃，拔洪济、大漠门等城，悉收九曲部落。
初，高丽人王思礼与翰俱为押牙，事王忠嗣。
翰为节度使，思礼为兵马使兼河源军使。
翰击九曲，思礼后期；翰将斩之，既而复召释之。
思礼徐曰：斩则遂斩，复召何为。
杨国忠欲厚结翰与共排安禄山，奏以翰兼河西节度使。
秋，八月，戊戌，赐翰爵西平郡王。
翰表侍御史裴冕为河西行军司马。
是时中国盛强，自安远门西尽唐境凡万二千里，闾阎相望，桑麻翳野，天下称富庶者无如陇右。
翰每遣使入奏，常乘白橐驼，日驰五百里。
九月，甲辰，以突骑施黑姓可汗登里伊罗蜜施为突骑施可汗。
北庭都护程千里追阿布思至碛西，以书谕葛逻禄，使相应。
阿布思穷迫，归葛逻禄，葛逻禄叶护执之，并其妻子、麾下数千人送之。
甲寅，加葛逻禄叶护顿毗伽开府仪同三司，赐爵金山王。
冬，十月，戊寅，上幸华清宫。
杨国忠与虢国夫人居第相邻，昼夜往来，无复期度，或并辔走马入朝，不施障幕，道路为之掩目。
国忠子暄举明经，学业荒陋，不及格。
礼部侍郎达奚珣畏国忠权势，遣其子昭应尉抚先白之。
国忠既居要地，中外饷遗辐凑，积缣至三千万匹。
上在华清宫，欲夜出游，龙武大将军陈玄礼谏曰：宫外即旷野，安可不备不虞。
陛下必欲夜游，请归城阙。
上为之引还。
是岁，安西节度使封常清击大勃律，至菩萨劳城，前锋屡捷，常清乘胜逐之。
斥候府果毅段秀实谏曰：虏兵羸而屡北，诱我也；请搜左右山林。
常清从之，果获伏兵，遂大破之，受降而还。
中书舍人宋昱知选事，前进士广平刘乃以选法未善，上书于昱，以为：禹、稷、皋陶同居舜朝，犹曰载采有九德，考绩以九载。
近代主司，察言于一幅之判，观行于一揖之间，何古今迟速不侔之甚哉。
借使周公、孔子今处铨廷，考其辞华，则不及徐、庾，观其利口，则不若啬夫，何暇论圣贤之事业乎。
唐玄宗至道大圣大明孝皇帝天宝十三载（甲午公元754年）。
唐肃宗文明武德大圣大宣孝皇帝至德元载（丙申公元756年）。
五月，丁巳，炅众溃，走保南阳，贼就围之。
太常卿张垍荐夷陵太守虢王巨有勇略，上征吴王祗为太仆卿，以巨为陈留、谯郡太守、河南节度使，兼统岭南节度使何履光、黔中节度使赵国珍、南阳节度使鲁炅。
国珍，本牂柯夷也。
戊辰，巨引兵自蓝田出，趣南阳。
贼闻之，解围走。
令狐潮复引兵攻雍丘。
潮与张巡有旧，于城下相劳苦如平生，潮因说巡曰：天下事去矣，足下坚守危城，欲谁为乎。
巡曰：足下平生以忠义自许，今日之举，忠义何在。
潮惭而退。
田乾真自关下来，为尚、庄说禄山曰：自古帝王经营大业，皆有胜败，岂能一举而成。
会有告崔乾祐在陕，兵不满四千，皆羸弱无备，上遣使趣哥舒翰进兵复陕、洛。
翰奏曰：禄山久习用兵，今始为逆，岂肯无备。
是必羸师以诱我。
若往，正堕其计中。
且贼远来，利在速战；官军据险以扼之，利在坚守。
况贼残虐失众，兵势日蹙，将有内变；因而乘之，可不战擒也。
要在成功，何必务速。
今诸道征兵尚多未集，请且待之。
郭子仪、李光弼亦上言：请引兵北取范阻，覆其巢穴，质贼党妻子以招之，贼必内溃。
潼关大军，惟应固守以弊之，不可轻出。
国忠疑翰谋己，言于上，以贼方无备而翰逗留，将失机会。
上以为然，续遣中使趣之，项背相望。
翰不得已，抚膺恸哭；丙戌，引兵出关。
己丑，遇崔乾祐之军于灵宝西原。
乾祐据险以待之，南薄山，北阻河，隘道七十里。
翰至关西驿，揭榜收散卒，欲复守潼关。
蕃将火拔归仁等以百馀骑围驿，入谓翰曰：贼至矣，请公上马。
翰上马出驿，归仁帅众叩头曰：公以二十万众一战弃之，何面目复见天子。
且公不见高仙芝，封常清乎。
请公东行。
翰不可，欲下马。
归仁以毛絷其足于马腹，及诸将不从者，皆执之以东。
会贼将田乾真已至，遂降之，俱送洛阳。
安禄山问翰曰：汝常轻我，今定何如。
翰伏地对曰：臣肉眼不识圣人。
今天下未平，李光弼在常山，李祗在东平，鲁炅在南阳，陛下留臣，使以尺书招之，不日皆下矣。
禄山大喜，以翰为司空、同平章事。
谓火拔归仁曰：汝叛主，不忠不义。
执而斩之。
翰以书招诸将，皆复书责之。
禄山知无效，乃囚诸苑中。
潼关既败，于是河东、华阴、冯翊、上洛防御使皆弃郡走，所在守兵皆散。
是日，翰麾下来告急，上不时召见，但遣李福德等将监牧兵赴潼关。
及暮，平安火不至，上始懼。
壬辰，召宰相谋之。
杨国忠自以身领剑南，闻安禄山反，即令副使崔圆阴具储偫，以备有急投之，至是首唱幸蜀之策。
上然之。
癸巳，国忠集百官于朝堂，惶懅流涕；问以策略，皆唯唯不对。
国忠曰：人告禄山反状已十年，上下之信。
今日之事，非宰相之过。
仗下，士民掠扰奔走，不知所之，市里萧条。
国忠使韩、虢入宫，劝上入蜀。
以京兆尹魏方进为御史大夫兼置顿使；京兆少尹灵昌崔光远为京兆尹，充西京留守；将军边令诚掌宫闱管钥。
托以剑南节度大使颍王璬将赴镇，令本道设储偫。
乙未，黎明，上独与贵妃姊妹、皇子、妃、主、皇孙、杨国忠、韦见素、魏方进、陈玄礼及亲近宦官、宫人出延秋门，妃、主、皇孙之在外者，皆委之而去。
上过便桥，杨国忠使人焚桥。
上曰：士庶各避贼求生，奈何绝其路。
留内侍监高力士，使扑灭乃来。
上遣宦者王洛卿前行，告谕郡县置顿。
食时，至咸阳望贤宫，洛卿与县令俱逃，中使征召，吏民莫有应者。
日向中，上犹未食，杨国忠自市胡饼以献。
于是民争献粝饭，杂以麦豆；皇孙辈争以手掬食之，须臾而尽，犹未能饱。
上皆酬其直，慰劳之。
众皆哭，上亦掩泣。
有老父郭从谨进言曰：禄山包藏祸心，固非一日；亦有诣阙告其谋者，陛下往往诛之，使得逞其奸逆，致陛下播越。
是以先王务延访忠良以广聪明，盖为此也。
臣犹记宋璟为相，数进直言，天下赖以安平。
自顷以来，在廷之臣以言为讳，惟阿谀取容，是以阙门之外，陛下皆不得而知。
草野之臣，必知有今日久矣，但九重严邃，区区之心无路上达。
事不至此，臣何由得睹陛下之面而诉之乎。
上曰：此朕之不明，悔无所及。
慰谕而遣之。
俄而尚食举御膳以至，上命先赐从官，然后食之。
命军士散诣村落求食，期未时皆集而行。
夜将半，乃至金城。
县令亦逃，县民皆脱身走，饮食器皿具在，士卒得以自给。
时从者多逃，内侍监袁思艺亦亡去，驿中无灯，人相枕藉而寝，贵贱无以复辨。
王思礼自潼关至，始知哥舒翰被擒；以思礼为河西、陇右节度使，即令赴镇，收合散卒，以俟东讨。
丙申，至马嵬驿，将士饥疲，皆愤怒。
陈玄礼以祸由杨国忠，欲诛之，因东宫宦者李辅国以告太子，太子未决。
会吐蕃使者二十馀人遮国忠马，诉以无食，国忠未及对，军士呼曰：国忠与胡虏谋反。
或射之，中鞍。
国忠走至西门内，军士追杀之，屠割支体，以枪揭其首于驿门外，并杀其子户部侍郎暄及韩国、秦国夫人。
御史大夫魏方进曰：汝曹何敢害宰相。
众又杀之。
韦见素闻乱而出，为乱兵所挝，脑血流地。
众曰：勿伤韦相公。
救之，得免。
军士围驿，上闻喧哗，问外何事，左右以国忠反对。
上杖屦出驿门，慰劳军士，令收队，军士不应。
上使高力士问之，玄礼对曰：国忠谋反，贵妃不宜供奉，愿陛下割恩正法。
上曰：朕当自处之。
入门，倚杖倾首而立。
久之，京兆司录韦谔前言曰：今众怒难犯，安危在晷刻，愿陛下速决。
因叩头流血。
上曰：贵妃常居深宫，安知国忠反谋。
高力士曰：贵妃诚无罪，然将士已杀国忠，而贵妃在陛下左右，岂敢自安。
愿陛下审思之，将士安，则陛下安矣。
上乃命力士引贵妃于佛堂，缢杀之。
舆尸置驿庭，召玄礼等入视之。
玄礼等乃免胄释甲，顿首请罪，上慰劳之，令晓谕军士。
玄礼等皆呼万岁，再拜而出，于是始整部伍为行计。
谔，见素之子也。
国忠妻裴柔与其幼子晞及虢国夫人、夫人子裴徽皆走，至陈仓，县令薛景仙帅吏士追捕，诛之。
丁酉，上将发马嵬，朝臣惟韦见素一人，乃以韦谔为御史中丞，充置顿使。
或请之河、陇，或请之灵武，或请之太原，或言还京师。
己亥，上至岐山。
或言贼前锋且至，上遽过，宿扶风郡。
士卒潜怀去就，往往流言不逊，陈玄礼不能制，上患之。
会成都贡春彩十馀万匹，至扶风，上命悉陈之于庭，召将士入，临轩谕之曰：朕比来衰耄，托任失人，致逆胡乱常，须远避其锋。
知卿等皆苍猝从朕，不得别父母妻子，茇涉至此，劳苦至矣，朕甚愧之。
蜀路阻长，郡县褊小，人马众多，或不能供，今听卿等各还家，朕独与子、孙、中官前行入蜀，亦足自达。
今日与卿等诀别，可共分此彩，以备资粮。
若归，见父母及长安父老，为朕致意，各好自爱也。
因泣下沾襟。
众皆哭，曰：臣等死生从陛下，不敢有贰。
上良久曰：去留听卿。
自是流言始息。
庚子，以剑南节度留后崔圆为剑南节度等副大使。
辛丑，上发扶风，宿陈仓。
太子至乌氏，彭原太守李遵出迎，献衣及糗粮。
戊申，扶风民康景龙等自相帅击贼所署宣慰使薛总，斩首二百馀级。
庚戌，陈仓令薛景仙杀贼守将，克扶风而守之。
李光弼围博陵未下，闻潼关不守，解围而南。
史思明踵其后，光弼击却之，与郭子仪皆引兵入井陉，留常山太守王俌将景城、河间团练兵守常山。
平卢节度使刘正臣将袭范阳，未至，史思明引兵逆击之，正臣大败，弃妻子走，士卒死者七千馀人。
初，颜真卿闻河北节度使李光弼出井陉，即敛军还平原，以待光弼之命。
闻郭、李西入井陉，真卿始复区处河北军事。
太子至平凉数日，朔方留后杜鸿渐、六城水陆运使魏少游、节度判官崔漪、支度判官卢简金、盐池判官李涵相与谋曰：平凉散地，非屯兵之所，灵武兵食完富，若迎太子至此，北收诸城兵，西发河、陇劲骑，南向以定中原，此万世一时也。
乃使涵奉笺于太子，且籍朔方士马、甲兵、谷帛、军须之数以献之。
涵至平凉，太子大悦。
会河西司马裴冕入为御史中丞，至平凉见太子，亦劝太子之朔方，太子从之。
鸿渐，暹之族子；涵，道之曾孙也。
鸿渐、漪使少游居后，葺次舍，庀资储，自迎太子于平凉北境，说太子曰：朔方，天下劲兵处也。
今吐蕃请和，回纥内附，四方郡县大抵坚守拒贼以俟兴复。
殿下今理兵灵武，按辔长驱，移檄四方，收揽忠义，则逆贼不足屠也。
少游盛治宫室，帷帐皆仿禁中，饮膳备水陆。
秋，七月，辛酉，太子至灵武，悉命撤之。
甲子，上至普安，宪部侍郎房琯来谒见。
上之发长安也，群臣多不知，至咸阳，谓高力士曰：朝臣谁当来，谁不来。
对曰：张均、张垍父子受陛下恩最深，且连戚里，是必先来。
时论皆谓房琯宜为相，而陛下不用，又禄山尝荐之，恐或不来。
上曰：事未可知。
及琯至，上问均兄弟，对曰：臣帅与偕来，逗留不进：观其意，似有所蓄而不能言也。
上顾力士曰：朕固知之矣。
即日，以琯为文部侍郎、同平章事。
初，张垍尚宁亲公主，听于禁中置宅，宠渥无比。
陈希烈求解政务，上幸垍宅，问可为相者。
垍未对。
上曰：无若爱婿。
垍降阶拜舞。
既而不用，故垍怀怏怏，上亦觉之。
是时均、垍兄弟及姚崇之子尚书右丞奕、萧蒿之子兵部侍郎华、韦安石之子礼部侍郎陟、太常少卿斌，皆以才望至大官，上尝曰：吾命相，当遍举故相子弟耳。
既而皆不用。
裴冕、杜鸿渐等上太子笺，请遵马嵬之命，即皇帝位，太子不许。
冕等言曰：将士皆关中人，日夜思归，所以崎岖从殿下远涉沙塞者，冀尺寸之功。
若一朝离散，不可复集。
愿殿下勉徇众心，为社稷计。
笺五上，太子乃许之。
是日，肃宗即位于灵武城南楼，群臣舞蹈，上流涕歔欷。
尊玄宗曰上皇天帝，赦天下，改元。
以杜鸿渐、崔漪并知中书舍人事，裴冕为中书侍郎、同平章事。
改关内采访使为节度使，徒治安化，以前蒲关防御使吕崇贲为之。
以陈仓令薛景仙为扶风太守，兼防御使；陇右节度使郭英乂为天水太守，兼防御使。
时塞上精兵皆选入讨贼，惟馀老弱守边，文武官不满三十人，披草莱，立朝廷，制度草创，武人骄慢。
大将管崇嗣在朝堂，背阙而坐，言笑自若，监察御史李勉奏弹之，系于有司。
上特原之，叹曰：吾有李勉，朝廷始尊。
勉，元懿之曾孙也。
旬日间，归附者渐众。
张良娣性巧慧，能得上意，从上来朔方。
时从兵单寡，良娣每寝，常居上前。
上曰：御寇非妇人所能。
良娣曰：苍猝之际，妾以身当之，殿下可从后逸去。
至灵武，产子；三日起，缝战士衣。
上止之，对曰：此非妾自养之时。
上以是益怜之。
丁卯，上皇制：以太子享充天下兵马元帅，领朔方、河东、河北、平卢节度都使，南取长安、洛阳。
以御史中丞裴冕兼左庶子，陇西郡司马刘秩试守右庶子；永王璘充山南东道、岭南、黔中、江南西道节度都使，以少府监窦绍为之傅，长沙太守李岘为都副大使；盛王琦充广陵大都督，领江南东路及淮南、河南等路节度都使，以前江陵都督府长史刘汇为之傅，广陵郡长史李成式为都副大使；丰王珙充武威都督，仍领河西、陇右、安西、北庭等路节度都使，以陇西太守济阴邓景山为之傅，充都副大使。
置山南东道节度使，领襄阳等九郡。
升五府经略使为岭南节度，领南海等二十二郡。
升五溪经略使为黔中节度，领黔中等诸郡。
分江南为东、西二道，东道领馀杭，西道领豫章等诸郡。
安禄山使孙孝哲杀霍国长公主及王妃、附马等于崇仁坊，刳其心，以祭安庆宗。
凡杨国忠、高力士之党及禄山素所恶者皆杀之，凡八十三人，或以铁棓揭其脑盖，流血满街。
己巳，又杀皇孙及郡、县主二十馀人。
庚午，上皇至巴西；太守崔涣迎谒。
上皇与语，悦之，房琯复荐之，即日，拜门下侍郎、同平章事，以韦见素为左相。
涣，玄暐之孙也。
初，京兆李泌，幼以才敏著闻，玄宗使与忠王游。
忠王为太子，泌已长，上书言事。
同罗、突厥从安禄山反者屯长安苑中，甲戌，其酋长阿史那从礼帅五千骑，窃厩马二千匹逃归朔方，谋邀结诸胡，盗据边地。
上遣使宣慰之，降者甚众。
贼遣兵寇扶风，薛景仙击却之。
安禄山遣其将高嵩以敕书、缯彩诱河、陇将士，大震关使郭英乂擒斩之。
京兆尹崔光远以为贼且遁矣，遣吏卒守孙孝哲宅。
孝哲以状白禄山，光远乃与长安令苏震帅府、县官十馀人来奔。
己卯，至灵武，上以光远为御史大夫兼京兆尹，使之渭北招集吏民；以震为中丞。
禄山以田乾真为京兆尹。
侍御史吕諲、右拾遗杨绾、奉天令安平崔器相继诣灵武；以諲、器为御史中丞，绾为起居舍人、知制诰。
上命河西节度副使李嗣业将兵五千赴行在，嗣业与节度使梁宰谋，且缓师以观变。
绥德府折冲段秀实让嗣业曰：岂有君父告急而臣子晏然不赴者乎。
特进常自谓大丈夫，今日视之，乃儿女子耳。
嗣业大惭，即白宰如数发兵，以秀实自副，将之诣行在。
上又征兵于安西；行军司马李栖筠发精兵七千人，励以忠义而遣之。
敕改扶风为凤翔郡。
庚辰，上皇至成都，从官及六军至者千三百人而已。
令狐潮围张巡于雍丘，相守四十馀日，朝廷声问不通。
潮闻玄宗已幸蜀，复以书招巡。
有大将六人，官皆开府、特进，白巡以兵势不敌，且上存亡不可知，不如降贼。
巡阳许诺。
明日，堂上设天子画像，帅将士朝之，人人皆泣。
巡引六将于前，责以大义，斩之。
士心益劝。
巡使郎将雷万春于城上与潮相闻，语未绝，贼弩射之，面中六矢而不动。
潮疑其木人，使谍问之，乃大惊，遥谓巡曰：向见雷将军，方知足下军令矣，然其如天道何。
巡谓之曰：君未识人伦，焉知天道。
未几，出战，擒贼将十四人，斩道百馀级。
贼乃夜遁，收兵入陈留，不敢复出。
顷之，贼步骑七千馀众屯白沙涡，巡夜袭击，大破之。
还，至桃陵，遇贼救兵四百馀人，悉擒之。
分别其众，妫、檀及胡兵，悉斩之；荥阳、陈留胁从兵，皆散令归业。
旬日间，民去贼来归者万馀户。
时信都太守乌承恩麾下有朔方兵三千人，诸将遣使者宗仙运帅父老诣信都，迎承恩镇常山。
是月，史思明、蔡希德将兵万人南攻九门。
旬日，九门伪降，伏甲于城上。
思明登城，伏兵攻之；思明坠城，鹿角伤其左胁，夜，奔博陵。
颜真卿以蜡丸达表于灵武。
以真卿为工部尚书兼御史大夫，依前河北招讨、采访、处置使，并致赦书，亦以蜡丸达之。
真卿颁下河北诸郡，又遣人颁于河南、江、淮。
由是诸道始知上即位于灵武，徇国之心益坚矣。
郭子仪等将兵五万自河北至灵武，灵武军威始盛，人有兴复之望矣。
八月，壬午朔，以子仪为武部尚书、灵武长史，以李光弼为户部尚书、北都留守，并同平章事，馀如故。
光弼以景城、河间兵五千赴太原。
回纥可汗、吐蕃赞普相继遣使请助国讨贼，宴赐而遣之。
癸未，上皇下制，赦天下。
北海太守贺兰进明遣录事参军第五琦入蜀奏事，琦言于上皇，以为：今方用兵，财赋为急，财赋所产，江、淮居多，乞假臣一职，可使军无乏用。
上皇悦，即以琦为监察御史、江淮租庸使。
史思明再攻九门，辛卯，克之，所杀数千人；引兵东围藁城。
丁酉，制：自今改制敕为诰，表疏称太上皇。
辛丑，史思明陷藁城。
初，上皇每酺宴，先设太常雅乐坐部、立部，继以鼓吹、胡乐、教坊、府县散乐、杂戏；又以山车、陆船载乐往来；又出宫人舞《霓裳羽衣》；又教舞马百匹，衔杯上寿；又引犀象入场，或拜，或舞。
安禄山见而悦之，既克长安，命搜捕乐工，运载乐器、舞衣，驱舞马、犀、象皆诣洛阳。
臣光曰：圣人以道德为丽，仁义为乐；故虽茅茨土阶，恶衣菲食，不耻其陋，惟恐奉养之过以劳民费财。
明皇恃其承平，不思后患，殚耳目之玩，穷声技之巧，自谓帝王富贵皆不我如，欲使前莫能及，后无以逾，非徒娱己，亦以夸人。
岂知大盗在旁，已有窥窬之心，卒致銮舆播越，生民涂炭。
乃知人君崇华靡以示人，适足为大盗之招也。
禄山宴其群臣于凝碧池，盛奏众乐；梨园弟子往往歔欷泣下，贼皆露刃睨之。
乐工雷海清不胜悲愤，掷乐器于地，西向恸哭。
禄山怒，缚于试马殿前，支解之。
禄山闻向日百姓乘乱多盗库物，既得长安，命大索三日，并其私财尽掠之。
又令府县推按，铢两之物无不穷治，连引搜捕，支蔓无穷，民间骚然，益思唐室。
自上离马嵬北行，民间相传太子北收兵来取长安，长安民日夜望之，或时相惊曰：太子大军至矣。
阿史那从礼说诱九姓府、六胡州诸胡数万众，聚于经略军北，将寇朔方，上命郭子仪诣天德军发兵讨之。
左武锋使仆固怀恩之子玢别将兵与虏战，兵败，降之；既而复逃归，怀恩叱而斩之。
将士股栗，无不一当百，遂破同罗。
上虽用朔方之众，欲借兵于外夷以张军势，以豳王守礼之子承寀为敦煌王，与仆固怀恩使于回纥以请兵。
又发拔汗那兵，且使转谕城郭诸国，许以厚赏，使从安西兵入援。
李泌劝上：且幸彭原，俟西北兵将至，进幸扶风以应之；于时庸调亦集，可以赡军。
上从之。
戊辰，发灵武。
内侍边令诚复自贼中逃归，上斩之。
上皇赐张良娣七宝鞍，李泌言于上曰：今四海分崩，当以俭约示人，良娣不宜乘此。
请撤其珠玉付库吏，以俟有战功者赏之。
良娣自閤中言曰：邻里之旧，何至如是。
上曰：先生为社稷计也。
遽命撤之。
建宁王倓泣于廊下，声闻于上；上惊，召问之，对曰：臣比忧祸乱未已，今陛下从谏如流，不日当见陛下迎上皇还长安，是以喜极而悲耳。
良娣由是恶李泌及倓。
他夕，上又谓泌曰：良娣祖母，昭成太后之妹也，上皇所念。
朕欲使正位中宫，以慰上皇心，何如。
对曰：陛下在灵武，以群臣望尺寸之功，故践大位，非私己也。
至于家事，宜待上皇之命，不过晚岁月之间耳。
上从之。
南诏乘乱陷越巂会同军，据清溪关；寻传、骠国皆降之。
唐肃宗文明武德大圣大宣孝皇帝至德元载（丙申公元756年）。
冬，十月，辛巳朔，日有食之，既。
上发顺化，癸未，至彭原。
第五琦见上于彭原，请以江、淮租庸市轻货，溯江、汉而上至洋川，令汉中王瑀陆运至扶风以助军；上从之。
寻加琦山南等五道度支使。
琦作榷盐法，用以饶。
房琯喜宾客，好谈论，多引拔知名之士，而轻鄙庸俗，人多怨之。
北海太守贺兰进明诣行在，上命琯以为南海太守，兼御史大夫，充岭南节度使；琯以为摄御史大夫。
进明入谢，上怪之，进明因言与琯有隙，且曰：晋用王衍为三公，祖尚浮虚，致中原板荡。
今房琯专为迂阔大言以立虚名，所引用皆浮华之党，真王衍之比也。
陛下用为宰相，恐非社稷之福。
且琯在南朝佐上皇，使陛下与诸王分领诸道节制，仍置陛下于沙塞空虚之地，又布私党于诸道，使统大权。
其意以为上皇一子得天下，则己不失富贵，此忠臣所为乎。
上由是疏之。
房琯上疏，请自将兵复两京；上许之，加持节、招讨西京兼防御蒲、潼两关兵马、节度等使。
琯请自选参佐，以御史中丞邓景山为副，户部侍郎李揖为行军司马，给事中刘秩为参谋。
既行，又令兵部尚书王思礼副之。
琯悉以戎务委李揖、刘秩，二人皆书生，不闲军旅。
琯谓人曰：贼曳落河虽多，安能敌我刘秩。
琯分为三军：使裨将杨希文将南军，自宜寿入；刘贵哲将中军，自武功入；李光进将北军，自奉天入。
光进，光弼之弟也。
以贺兰进明为河南节度使。
颍王璬之至成都也，崔圆迎谒，拜于马首，璬不之止；圆恨之。
璬视事两月，吏民安之。
圆奏罢璬，使归内宅；以武部侍郎李璬为剑南节度使，代之。
峘，岘之兄也。
上皇寻命璬与陈王珪诣上宣慰，至是，见上于彭原。
延王玢从上皇入蜀，追车驾不及；上皇怒，欲诛之，汉中王瑀救之。
乃命玢亦诣上所。
甲申，令狐潮、王福德复将步骑万馀攻雍丘。
张巡出击，大破之，斩首数千级，贼遁去。
房琯以中军、北军为前锋，庚子，至便桥。
辛丑，二军遇贼将安守忠于咸阳之陈涛斜。
以薛景仙为关内节度副使。
敦煌王承寀至回纥牙帐，回纥可汗以女妻之，遣其贵臣与承寀及仆固怀恩偕来，见上于彭原。
上厚礼其使者而归之，赐回纥女号毗伽公主。
尹子奇围河间，四十馀日不下。
史思明引兵会之。
颜真卿遣其将和琳将万二千人救河间，思明逆击，擒之，遂陷河间；执李奂送洛阳，杀之。
又陷景城，太守李暐赴湛水死。
思明使两骑赍尺书以招乐安，乐安即时举郡降。
又使其将康没野波将先锋攻平原，兵未至，颜真卿知力不敌，壬寅，弃郡度河南走。
思明即以平原兵攻清河、博平，皆陷之。
思明引兵围乌承恩于信都，承恩以城降，亲导思明入城，交兵马、仓库，马三千匹、兵五万人，思明送承恩诣洛阳，禄山复其官爵。
尹子奇将五千骑度河，略北海，欲南取江、淮。
会回纥可汗遣其臣葛逻支将兵入援，先以二千骑奄至范阳城下，子奇闻之，遽引兵归。
上命崔涣宣慰江南，兼知选举。
令狐潮帅众万馀营雍丘城北，张巡邀击，大破之，贼遂走。
安禄山遣兵攻颍川。
城中兵少，无蓄积，太守薛愿、长史庞坚悉力拒守，绕城百里庐舍、林木皆尽。
期年，救兵不至，禄山使阿史那承庆益兵攻之，昼夜死斗十五日，城陷，执愿、坚送洛阳，禄山缚于洛滨冰上，冻杀之。
对曰：贼之骁将，不过史思明、安守忠、田乾真、张忠志、阿史那承庆等数人而已。
今若令李光弼自太原出井陉，郭子仪自冯翊入河东，则思明、忠志不敢离范阳、常山，守忠、乾真不敢离长安，是以两军絷其四将也，从禄山者，独承庆耳。
时张良娣与李辅国相表里，皆恶泌。
建宁王倓谓泌曰：先生举倓于上，得展臣子之效，无以报德，请为先生除害。
泌曰：何也。
倓以良娣为言。
泌曰：此非人子所言，愿王姑置之，勿以为先。
倓不从。
甲辰，永王璘擅引兵东巡，沿江而下，军容甚盛，然犹未露割据之谋。
吴郡太守兼江南东路采访使李希言平牒璘，诘其擅引兵东下之意。
璘怒，分兵遣其将浑惟明袭希言于吴郡，季广琛袭广陵长史、淮南采访使李成式于广陵。
璘进至当涂，希言遣其将元景曜及丹徒太守阎敬之将兵拒之，李成式亦遣其将李承庆拒之。
璘击斩敬之以殉，景曜、承庆皆降于璘，江、淮大震。
高适与来瑱、韦陟会于安陆，结盟誓众以讨之。
令狐潮、李庭望攻雍丘，数月不下，乃置杞州，筑城于雍丘之北以绝其粮援。
贼常数万人，而张巡众才千馀，每战辄克。
河南节度使虢王巨屯彭城，假巡先锋使。
是月，鲁、东平、济阴陷于贼。
贼将杨朝宗帅马步二万，将袭宁陵，断巡后。
巡遂拔雍丘，东守宁陵以待之，始与睢阳太守许远相见。
是日，杨朝宗至宁陵城西北，巡、远与战，昼夜数十合，大破之，斩首万馀级，流尸塞汴而下，贼收兵夜遁。
敕以巡为河南节度副使。
巡以将士有功，遣使诣虢王巨请空名告身及赐物，巨唯与折冲、果毅告身三十通，不与赐物。
巡移书责巨，巨竟不应。
是岁，置北海节度使，领北海等四郡；上党节度使，领上党等三郡；兴平节度使，领上洛等四郡。
吐蕃陷威戎、神威、定戎、宣威、制胜、金天、天成等军，石堡城、百谷城、雕窠城。
初，林邑王范真龙为其臣摩诃漫多伽独所杀，尽灭范氏。
国人立其王头黎之女为王，女不能治国，更立头黎之姑子诸葛地，谓之环王，妻以女王。
唐肃宗文明武德大圣大宣孝皇帝至德二载（丁酉公元757年）。
春，正月，上皇下诰，以宪部尚书李麟同平章事，总行百司，命崔圆奉诰赴彭原。
麟，懿祖之后也。
上从容谓李泌曰：广平为元帅逾年，今欲命建宁专征，又恐势分。
立广平为太子，何如。
对曰：臣固尝言之矣，戎事交切，须即区处，至于家事，当俟上皇。
不然，后代何以辨陛下灵武即位之意邪。
此必有人欲令臣与广平有隙耳；臣请以语广平，广平亦必未敢当。
泌出，以告广平王俶，俶曰：此先生深知其心，欲曲成其美也。
乃入，固辞，曰：陛下犹未奉晨昏，臣何心敢当储副。
愿俟上皇还宫，臣之幸也。
上赏慰之。
李辅国本飞龙小儿，粗闲书计，给事太子宫，上委信之。
辅国外恭谨寡言而内狡险，见张良娣有宠，阴附会之，与相表里。
建宁王倓数于上前诋讦二人罪恶，二人谮之于上曰：倓恨不得为元帅，谋害广平王。
上怒，赐倓死。
于是广平王俶及李泌皆内懼。
俶谋去辅国及良娣，泌曰：不可，王不见建宁之祸乎。
俶曰：窃为先生忧之。
泌曰：泌与主上有约矣。
俟平京师，则去还山，庶免于患。
俶曰：先生去，则俶益危矣。
泌曰：王但尽人子之孝，良娣妇人，王委曲顺之，亦何能为。
上谓泌曰：今郭子仪、李光弼已为宰相，若克两京，平四海，则无官以赏之，奈何。
对曰：古者官以任能，爵以酬功。
汉、魏以来，虽以郡县治民，然有功则锡以茅土，传之子孙，至于周、隋皆然。
唐初，未得关东，故封爵皆设虚名，其食实封者，给缯布而已。
贞观中，太宗欲复古制，大臣议论不同而止。
由是赏功者多以官。
夫以官赏功有二害，非才则废事，权重则难制。
是以功臣居大官者，皆不为子孙之远图，务乘一时之权以邀利，无所不为。
向使禄山有百里之国，则亦惜之以传子孙，不反矣。
为今之计，俟天下既平，莫若疏爵土以赏功臣，则虽大国，不过二三百里，可比今之小郡，岂难制哉。
于人臣乃万世之利也。
上曰：善。
上闻安西、北庭及拔汗那、大食诸国兵至凉、鄯，甲子，幸保定。
丙寅，剑南兵贾秀等五千人谋反，将军席元庆、临邛太守柳奕讨诛之。
河西兵马使盖庭伦与武威九姓商胡安门物等，杀节度使周泌，聚众六万。
武威大城之中，小城有七，胡据其五，二城坚守。
支度判官崔称与中使刘日新以二城兵攻之，旬有七日，平之。
史思明自博陵，蔡希德自太行，高秀岩自大同，牛廷介自范阳，引兵共十万，寇太原。
李光弼麾下精兵皆赴朔方，馀团练乌合之众不满万人。
思明以为太原指掌可取，既得之，当遂长驱取朔方、河、陇。
乃帅士卒及民于城外凿壕以自固。
庆绪以尹子奇为汴州刺史、河南节度使。
甲戌，子奇以歸、檀及同罗、奚兵十三万趣睢阳。
许远告急于张巡，巡自宁陵引兵入睢阳。
巡有兵三千人，与远兵合六千八百人。
贼悉众逼城，巡督励将士，昼夜苦战，或一日至二十合；凡十六日，擒贼将六十馀人，杀士卒二万馀，众气自倍。
远谓巡曰：远懦，不习兵，公智勇兼济，远请为公守，请公为远战。
自是之后，远但调军粮，修战具，居中应接而已，战斗筹画一出于巡。
贼遂夜遁。
郭子仪以河东居两京之间，扼贼要冲，得河东则两京可图。
时贼将崔乾祐守河东，丁丑，子仪潜遣人入河东，与唐官陷贼者谋，俟官军至，为内应。
初，平卢节度使刘正臣自范阳败归，安东都护王玄志鸩杀之。
禄山以其党徐归道为平卢节度使，玄志复与平卢将侯希逸袭杀之；又遣兵马使董秦将兵以苇筏度海，与大将田神功击平原、乐安，下之。
防河招讨使李铣承制以秦为平原太守。
二月，戊子，上至凤翔。
郭子仪自洛交引兵趣河东，分兵取冯翊。
己丑夜，河东司户韩旻等翻河东城迎官军，杀贼近千人。
上至凤翔旬日，陇右、河西、安西、西域之兵皆会，江、淮庸调亦至洋川、汉中，上自散关通表成都，信使骆驿。
长安人闻车驾至，从贼中自拔而来者日夜不绝。
西师憩息既定，李泌请遣安西及西域之众，如前策并塞东北，自归、檀南取范阳。
上曰：今大众已集，庸调亦至，当乘兵锋捣其腹心，而更引兵东北数千里，先取范阳，不亦迂乎。
对曰：今以此众直取两京，必得之。
然贼必再强，我必又困，非久安之策。
上曰：何也。
对曰：今所恃者，皆西北守塞及诸胡之兵，性耐寒而畏暑，若乘其新至之锐，攻禄山已老之师，其势必克。
两京春气已深，贼收其馀众，遁归巢穴，关东地热，官军必困而思归，不可留也。
贼休兵秣马，伺官军之去，必复南来，然则征战之势未有涯也。
不若先用之于寒乡，除其巢穴，则贼无所归，根本永绝矣。
上曰：朕切于晨昏之恋，不能待此决矣。
关内节度使王思礼军武功，兵马使郭英乂军东原，王难得军西原。
丁酉，安守忠等寇武功，郭英乂战不利，矢贯其颐而走；王难得望之不救，亦走；思礼退军扶风。
贼游兵至大和关，去凤翔五十里，凤翔大骇，戒严。
李光弼将敢死士出击蔡希德，大破之，斩首七万馀级；希德遁去。
安庆绪以史思明为范阳节度使，兼领恒阳军事，封妫川王；以牛廷介领安阳军事；张忠志为常山太守兼团练使，镇井陉口；馀各令归旧任，募兵以御官军。
戊戌，永王璘败死，其党薛镠等皆伏诛。
时李成式与河北招讨判官李铣合兵讨璘，铣兵数千，军于扬子；成式使判官裴茂将兵三千，军于瓜步，广张旗帜，列于江津。
于是广琛以麾下奔广陵，浑惟明奔江宁，冯季康奔白沙。
其夕，江北之军多列炬火，光照水中，一皆为两，璘军又以火应之。
侁使人送璘家属还蜀，上曰：侁既生得吾弟，何不送之于蜀而擅杀之邪。
遂废侁不用。
庚子，郭子仪遣其子旰及兵马使李韶光、大将军王祚济河击潼关，破之，斩首五百级。
安庆绪遣兵救潼关，郭旰等大败，死者万馀人。
李韶光、王祚战死，仆固怀恩抱马首浮渡渭水，退保河东。
三月，辛酉，以左相韦见素为左仆射，中书侍郎、同平章事裴冕为右仆射，并罢政事。
初，杨国忠恶宪部尚书苗晋卿，安禄山之反也，请出晋卿为陕郡太守，兼陕、弘农防御使。
晋卿固辞老病，上皇不悦，使之致仕。
及长安失守，晋卿潜窜山谷；上至凤翔，手敕征之为左相，军国大务悉咨之。
上皇思张九龄之先见，为之流涕，遣中使至曲江祭之，厚恤其家。
尹子奇复引大兵攻睢阳。
张巡谓将士曰：吾受国恩，所守，正死耳。
但念诸君捐躯命，膏草野，而赏不酬勋，以此痛心耳。
将士皆激励请奋。
巡遂椎牛，大飨士卒，尽军出战。
贼望见兵少，笑之。
巡执旗，帅诸将直冲贼阵。
贼乃大溃，斩将三十馀人，杀士卒三千馀人，逐之数十里。
明日，贼又合军至城下，巡出战，昼夜数十合，屡摧其锋，而贼攻围不辍。
辛未，安守忠将骑二万寇河东，郭子仪击走之，斩首八千级，捕虏五千人。
夏，四月，颜真卿自荆、襄北诣凤翔，上以为宪部尚书。
上以郭子仪为司空、天下兵马副元帅，使将兵赴凤翔。
庚寅，李归仁以铁骑五千邀之于三原北，子仪使其将仆固怀恩、王仲升、浑释之、李若幽等伏兵击之于白渠留运桥，杀伤略尽，归仁游水而逸。
若幽，神通之玄孙也。
子仪与王思礼军合于西渭桥，进屯潏西。
安守忠、李归仁军于京城西清渠。
相守七日，官军不进。
五月，癸丑，守忠伪退，子仪悉师逐之。
贼以骁骑九千为长蛇陈，官军击之，首尾为两翼，夹击官军，官军大溃。
判官韩液、监军孙知古皆为贼所擒，军资器械尽弃之。
子仪退保武功，中外戒严。
是时府库无蓄积，朝廷专以官爵赏功，诸将出征，皆给空名告身，自开府、特进、列卿、大将军，下至中郎、郎将，听临事注名。
其后又听以信牒授人官爵，有至异姓王者。
房琯性高简，时国家多难，而琯多称病不朝谒，不以职事为意，日与庶子刘秩、谏议大夫李揖高谈释、老，或听门客董庭兰鼓琴，庭兰以是大招权利。
御史奏庭兰赃贿，丁巳，罢琯为太子少师。
以谏议大夫张镐为中书侍郎、同平章事。
上常使僧数百人为道场于内，晨夜诵佛。
镐谏曰：帝王当修德以弭乱安人，未闻饭僧可致太平也。
上然之。
庚申，上皇追册上母杨妃为元献皇后。
山南东道节度使鲁炅守南阳，贼将武令珣、田承嗣相继攻之。
城中食尽，一鼠直钱数百，饿死者相枕藉。
上遣宦官将军曹日升往宣慰，围急，不得入。
日升请单骑入致命，襄阳太守魏仲犀不许。
司空郭子仪诣阙请自贬；甲子，以子仪为左仆射。
尹子奇益兵围睢阳益急，张巡于城中夜鸣鼓严队，若将出击者；贼闻之，达旦儆备。
巡与将军南霁云、郎将雷万春等十馀将各将五十骑开门突出，直冲贼营，至子奇麾下，营中大乱，斩贼将五十馀人，杀士卒五千馀人。
六月，癸未，田乾真围安邑。
会陕郡贼将杨务钦密谋归国，河东太守马承光以兵应之，务钦杀城中诸将不同己者，翻城来降。
乾真解安邑，遁去。
将军王去荣以私怨杀本县令，当死。
上以其善用砲，壬辰，敕免死，以白衣于陕郡效力。
中书舍人贾至不即行下，上表，以为：去荣无状，杀本县之君。
易》曰：臣弑其君，子弑其父，非一朝一夕之故，其所由来者渐矣。
’若纵去荣，可谓生渐矣。
议者谓陕郡初复，非其人不可守。
然则它无去荣者，何以亦能坚守乎。
陛下若以礮石一能即免殊死，今诸军技艺绝伦者，其徒实繁。
必恃其能，所在犯上，复何以止之。
若止舍去荣而诛其馀者，则是法令不一而诱人触罪也。
今惜一去荣之材而不杀，必杀十如去荣之材者，不亦其伤益多乎。
夫去荣，逆乱之人也，焉有逆于此而顺于彼，乱于富平而治于陕郡，悖于县君而不悖于大君欤。
伏惟明主全其远者、大者，则祸乱不日而定矣。
上下其事，令百官议之。
太子太师韦见素等议，以为：法者天地大典，帝王犹不敢擅杀，而小人得擅杀，是臣下之权过于人主也。
南充土豪何滔作乱，执本郡防御使杨齐鲁，剑南节度使卢元裕发兵讨平之。
秋，七月，河南节度使驾兰进明克高密、琅邪、杀贼二万馀人。
戊申夜，蜀郡兵郭千仞等反，六军兵马使陈玄礼、剑南节度使李峘讨诛之。
壬子，尹子奇复征兵数万，攻睢阳。
先是，许远于城中积粮至六万石，虢王巨以其半给濮阳、济阴二郡，远固争之，不能得；既而济阴得粮，遂以城叛，而睢阳城至是食尽。
丁巳，贼将安武臣攻陕郡，杨务钦战死，贼遂屠陕。
崔涣在江南选补，冒滥者众，八月，甲申，罢涣为馀杭太守、江东采访、防御使。
以张镐兼河南节度、采访等使，代贺兰进明。
灵昌太守许叔冀为贼所围，救兵不至，拔众奔彭城。
睢阳士卒死伤之馀，才六百人，张巡、许远分城而守之，巡守东北，远守西南，与士卒同食茶纸，不复下城。
贼士攻城者，巡以逆顺说之，往往弃贼来降，为巡死战，前后二百馀人。
是时，许步冀在谯郡，尚衡在彭城，贺兰进明在临淮，皆拥兵不救。
城中日蹙，巡乃令南霁云将三十骑犯围而出，告急于临淮。
霁云出城，贼众数万遮之，霁云直冲其众，左右驰射，贼众披靡，止亡两骑。
初，房琯为相，恶贺兰进明，以为河南节度使，以许叔冀为进明都知兵马使，俱兼御史大夫。
叔冀自恃麾下精锐，且官与进明等，不受其节制。
故进明不敢分兵，非惟疾巡、远功名，亦懼为叔冀所袭也。
戊辰，上劳飨诸将，遣攻长安，谓郭子仪曰：事之济否，在此行也。
对曰：此行不捷，臣必死之。
贼屡攻上党，常为节度使程千里所败。
蔡希德复引兵围上党。
汉世宗孝武皇帝元封二年（壬申公元前109年）。
冬，十月，上行幸雍，祠五畤；还，祝祠泰一，以拜德星。
春，正月，公孙卿言：见神人东莱山，若云欲见天子。
天子于是幸缑氏城，拜卿为中大夫，遂至东莱，宿留之，数日，无所见，见大人迹云。
复遣方士求神怪，采芝药，以千数。
时岁旱，天子既出无名，乃祷万里沙。
夏，四月，还，过祠泰山。
是岁，上使汲仁、郭昌二卿发卒数万人塞瓠子河决。
上还长安。
初令越巫祠上帝、百鬼，而用鸡卜。
公孙卿言仙人好楼居，于是上令长安作蜚廉、桂观，甘泉作益寿、延寿观，使卿持节设具而候神人。
初，全燕之世，尝略属直番、朝鲜，为置吏，筑障塞。
秦灭燕，属辽东外徼。
汉兴，为其远难守，复修辽东故塞，至浿水为界，属燕。
燕王卢绾反，入匈奴。
燕人卫满亡命，聚党千馀人，椎髻、蛮夷服而东走出塞，渡浿水，居秦故空地上下障，稍役属真番、朝鲜蛮夷及燕亡命者王之，都王险。
会孝惠、高后时，天下初定，辽东太守即约满为外臣，保塞外蛮夷，无使盗边；诸蛮夷君欲入见天子，勿得禁止。
以故满得以兵威财物侵降其旁小邑，真番、临屯皆来服属，方数千里。
传子至孙右渠，所诱汉亡人滋多，又未尝入见，辰国欲上书见天子，又雍阏不通。
是岁，汉使涉何诱谕，右渠终不肯奉诏。
何去至界上，临浿水，使御刺杀送何者朝鲜裨王长，即渡，驰入塞，遂归报天子曰：杀朝鲜将。
上为其名美，即不诘，拜何为辽东东部都尉。
朝鲜怨何，发兵袭攻杀何。
六月，甘泉房中产芝九茎，上为之赦天下。
上以旱为忧，公孙卿曰：黄帝时，封则天旱，乾封三年。
上乃下诏曰：天旱，意乾封乎。
秋，作明堂于汶上。
上募天下死罪为兵，遣楼船将军杨仆从齐浮勃海，左将军荀彘出辽东，以讨朝鲜。
滇王者，其众数万人，其旁东北有劳深、靡莫，皆同姓相杖，未肯听。
于是上遣将军郭昌、中郎将卫广发巴、蜀兵击灭劳深、靡莫，以兵临滇。
是时，汉灭两越，平西南夷，置初郡十七，且以其故俗治，毋赋税。
南阳、汉中以往郡，各以地比，给初郡吏卒奉食、币物、传车、马被具。
而初郡时时小反，杀吏，汉发南方吏卒往诛之，间岁万馀人，费皆仰给大农。
大农以均输、调盐铁助赋，故能赡之。
然兵所过，县为以訾给毋乏而已，不也言擅赋法矣。
是岁，以御史中丞南阳杜周为廷尉。
汉世宗孝武皇帝元封三年（癸酉公元前108年）。
冬，十二月，雷；雨雹，大如马头。
上遣将军赵破奴击车师。
破奴与轻骑七百馀先至，虏楼兰王，遂破车师，因举兵威以困乌孙、大宛之属。
春，正月，甲申，封破奴为浞野侯。
王恢佐破奴击楼兰，封恢为浩侯。
于是酒泉列亭障至玉门矣。
初作角抵戏、鱼龙曼延之属。
汉兵入朝鲜境，朝鲜王右渠发兵距险。
楼船将军将齐兵七千人先至王险。
天子以两将围城乖异，兵久不决，使济南太守公孙遂往正之，有便宜得以从事。
遂至，左将军曰：朝鲜当下，久之不下者，楼船数期不会。
具以素所意告，曰：今如此不取，恐为大害。
遂亦以为然，乃以节召楼船将军入左将军营计事，即命左将军麾下执楼船将军，并其军。
以报天子，天子诛遂。
左将军已并两军，即急击朝鲜。
朝鲜相路人、相韩阴、尼谿相参、将军王唊相与谋曰：始欲降楼船，楼船今执，独左将军并将，战益急，恐不能与战；王又不肯降。
阴、唊、路人皆亡降汉，路人道死。
夏，尼谿参使人杀朝鲜王右渠来降。
王险城未下，故右渠之大臣成己又反，复攻吏。
左将军使右渠子长、降相路人之子最告谕其民。
诛成己。
以故遂定朝鲜，为乐浪、临屯、玄菟、真番四郡。
封参为澅清侯，阴为萩苴侯，唊为平州侯，长为几侯，最以父死颇有功，为涅阳侯。
左将军征至，坐争功相嫉乖计，弃市。
楼船将军亦坐兵至列口，当待左将军，擅先纵，失亡多，当诛，赎为庶人。
班固曰：玄菟、乐浪，本箕子所封。
秋，七月，胶西于王端薨。
武都氐反，分徙酒泉。
汉世宗孝武皇帝元封四年（甲戍公元前107年）。
夏，大旱。
汉世宗孝武皇帝元封五年（乙亥公元前106年）。
冬，上南巡狩，至于盛唐，望祀虞舜于九疑。
登灊天柱山，自寻阳浮江，亲射蛟江中，获之。
舳舻千里，薄枞阳而出，遂北至琅邪，并海，所过礼祠其名山大川。
春，三月，还至太山，增封。
甲子，始祀上帝于明堂，配以高祖，因朝诸侯王、列侯，受郡、国计。
夏，四月，赦天下，所幸县毋出今年租赋。
还，幸甘泉，郊泰畤。
长平烈侯卫青薨。
起冢，象庐山。
上既攘却胡、越，开地斥境，乃置交趾、朔方之州，及冀、幽、并、兗、徐、青、扬、荆、豫、益、凉等州，凡十三部，皆置刺史焉。
上以名臣文武欲尽，乃下诏曰：盖有非常之功，必待非常之人。
故马或奔踶而致千里，士或有负俗之累而立功名。
夫泛驾之马，跅弛之士，亦在御之而已。
其令州、郡察吏、民有茂才、异等可为将、相及使绝国者。
汉世宗孝武皇帝元封六年（丙子公元前105年）。
冬，上行幸回中。
春，作首山宫。
三月，行幸河东，祠后土，赦汾阴殊死以下。
汉既通西南夷，开五郡，欲地接以前通大夏，岁遣使十馀辈出此初郡，皆闭昆明，为所杀，夺币物。
于是天子赦京师亡命，令从军，遣拔胡将军郭昌将以击之，斩首数十万。
后复遣使，竟不得通。
秋，大旱，蝗。
汉以江都王建女细君为公主，往妻乌孙，赠送甚盛；乌孙王昆莫以为右夫人。
是时，汉使西逾葱岭，抵安息。
是岁，匈奴乌维单于死，子乌师庐立，年少，号儿单于”。
自此之后，单于益西北徙，左方兵直云中，右方直酒泉、敦煌郡。
汉世宗孝武皇帝太初元年（丁丑公元前104年）。
冬，十月，上行幸泰山。
十一月，甲子朔旦，冬至，祠上帝于明堂。
乙酉，柏梁台灾。
十二月，甲午朔，上亲禅高里，祠后土，临勃海，将以望祀蓬莱之属，冀至殊廷焉。
春，上还，以柏梁灾，故朝诸侯，受计于甘泉。
甘泉作诸侯邸。
于是作建章宫，度为千门万户。
大中大夫公孙卿、壶遂、太史令司马迁等言：历纪坏废，宜改正朔。
上诏兒宽与博士赐等共议，以为宜用夏正。
夏，五月，诏卿、遂、迁等共造汉《太初历》，以正月为岁首，色上黄，数用五，定官名，协音律，定宗庙百官之仪，以为典常，垂之后世云。
匈奴儿单于好杀伐，国人不安；又有天灾，畜多死。
左大都尉使人间告汉曰：我欲杀单于降汉，汉远，即兵来迎我，我即发。
上乃遣因杅将军公孙敖筑塞外受降城以应之。
秋，八月，上行幸安定。
汉使入西域者言：宛有善马，在贰师城，匿不肯与汉使。
于是天子大怒。
诸尝使宛姚定汉等言：宛兵弱，诚以汉兵不过三千人，强弩射之，可尽虏矣。
天子尝使浞野侯以七百骑虏楼兰王，以定汉等言为然；而欲侯宠姬李氏，乃拜李夫人兄广利为贰师将军，发属国六千骑及郡国恶少年数万人，以往伐宛。
期至贰师城取善马，故号贰师将军。
赵始成为军正，故浩侯王恢使导军，而李哆为校尉，制军事。
臣光曰：武帝欲侯宠姬李氏，而使广利将兵伐宛，其意以为非有功不侯，不欲负高帝之约也。
夫军旅大事，国之安危、民之死生系焉。
苟为不择贤愚而授之，欲徼幸咫尺之功，藉以为名而私其所爱，不若无功而侯之为愈也。
然则武帝有见于封国，无见于置将；谓之能守先帝之约，臣曰过矣。
中尉王温舒坐为奸利，罪当族，自杀；时两弟及两婚家亦各自坐佗罪而族。
光禄勋徐自为曰：悲夫。
古有三族，而王温舒罪至同时而五族乎。
关东蝗大起，飞西至敦煌。
汉世宗孝武皇帝太初二年（戊寅公元前103年）。
春，正月，戊申，牧丘恬侯石庆薨。
闰月，丁丑，以太仆公孙贺为丞相，封葛绎侯。
时朝廷多事，督责大臣，自公孙弘后，丞相比坐事死。
三月，上行幸河东，祠后土。
夏，五月，籍吏民马补车骑马。
秋，蝗。
冬，十二月，兒宽卒。
汉世宗孝武皇帝太初三年（己卯公元前102年）。
春，正月，胶东太守延广为御史大夫。
匈奴儿单于死，子年少，匈奴立其季父右贤王呴犂湖为单于。
上遣光禄勋徐自为出五原塞数百里，远者千馀里，筑城、障、列亭，西北至庐朐，而使游击将军韩说、长平侯卫伉屯其旁；使强弩都尉路博德筑居延泽上。
秋，匈奴大入定襄、云中，杀略数千人，败数二千石而去，行破坏光禄所筑城、列亭、障；又使右贤王入酒泉、张掖，略数千人。
会军正任文击救，尽复失所得而去。
是岁，睢阳侯张昌坐为太常乏祠，国除。
初，高祖封功臣为列侯百四十有三人。
时兵革之馀，大城、名都民人散亡，户口可得而数，裁什二三。
大侯不过万家，小者五六百户。
其封爵之誓曰：使黄河如带，泰山若厉，国以永存，爰及苗裔。
申以丹书之信，重以白马之盟。
及高后时，尽差第列侯位次，藏诸宗庙，副在有司。
逮文、景，四五世间，流民既归，户口亦息，列侯大者至三四万户，小国自倍，富厚如之。
子孙骄逸，多抵法禁，陨身失国，至是见侯裁四人，罔亦少密焉。
初，贰师起敦煌西，分为数军，从南、北道。
汉世宗孝武皇帝太初四年（庚辰公元前101年）。
天子为万里而伐，不录其过，乃下诏封李广利为海西侯，封赵弟为新畤侯，以上官桀为少府，军官吏为九卿者三人，诸侯相、郡守、二千石百馀人，千石以下千馀人，奋行者官过其望，以谪过行，皆黜其劳，士卒赐直四万钱。
自大宛破后，西域震惧，汉使入西域者益得职。
于是自敦煌西至盐泽往往起亭，而轮台、渠犁皆有田卒数百人，置使者、校尉领护，以给使外国者。
后岁馀，宛贵人以为昧蔡善谀，使我国遇屠，乃相与杀昧蔡，立毋寡昆弟蝉封为宛王，而遣其子入质于汉。
汉因使使赂赐，以镇抚之。
蝉封与汉约，岁献天马二匹。
秋，起明光宫。
冬，上行幸回中。
匈奴呴犂湖单于死，匈即将立其弟左大都尉且鞮侯为单于。
天子欲因伐宛之威遂困胡，乃下诏曰：高皇帝遗朕平城之忧，高后时，单于书绝悖逆。
昔齐襄公复九世之雠，《春秋》大之。
汉世宗孝武皇帝天汉元年（辛巳公元前100年）。
春，正月，上行幸甘泉，郊泰畤。
三月，行幸河东，祠后土。
上嘉匈奴单于之义，遣中郎将苏武送匈奴使留在汉者，因厚赂单于，答其善意。
天雨白氂。
夏，大旱。
五月，赦天下。
发谪戍屯五原。
浞野侯赵破奴自匈奴亡归。
是岁，济南太守王卿为御史大夫。
汉世宗孝武皇帝天汉二年（壬午公元前99年）。
春，上行幸东海。
还，幸回中。
汉复使因酐杅将军敖出西河，与强弩都尉路博德会涿涂山，无所得。
帝以为有广之风，拜骑都尉，使将丹阳、楚人五千人，教射酒泉、张掖以备胡。
虏见汉军少，直前就营。
久之，上悔陵无救，曰：陵当发出塞，乃诏强弩都尉令迎军；坐预诏之，得令老将生奸诈。
乃遣使劳赐陵馀军得脱者。
是时，暴胜之为直指使者，所诛杀二千石以下尤多，威振州郡。
至勃海，闻郡人隽不疑贤，请与相见。
唐肃宗文明武德大圣大宣孝皇帝至德二载（丁酉公元757年）。
郭子仪以回纥兵精，劝上益征其兵以击贼。
李嗣业为前军，郭子仪为中军，王思礼为后军。
仆固怀恩言于广平王俶曰：贼弃城走矣，请以二百骑追之，缚取安守忠、李归仁等。
俶曰：将军战亦疲矣，且休息，俟明日图之。
怀恩曰：归仁、守忠，贼之骁将，骤胜而败，此天赐我也，奈何纵之。
使复得众，还为我患，悔之无及。
战尚神速，何明旦也。
俶固止之，使还营。
怀恩固请，往而复反，一夕四五起。
迟明，谍至，守忠、归仁与张通儒、田乾真等皆已遁矣。
癸卯，大军入西京。
初，上欲速得京师，与回纥约曰：克城之日，土地、士庶归唐，金帛、子女皆归回纥。
至是，叶护欲如约。
广平王俶拜于叶护马前曰：今始得西京，若遽俘掠，则东京之人皆为贼固守，不可复取矣，愿至东京乃如约。
叶护惊跃下马答拜，跪捧王足，曰：当为殿下径往东京。
即与仆固怀恩引回纥、西域之兵自城南过，营于浐水之东。
百姓、军士、胡虏见俶拜者，皆泣曰：广平王真华夷之主。
上闻之喜曰：朕不及也。
俶整众入城，百姓老幼夹道欢呼悲泣。
俶留长安，镇抚三日，引大军东出。
以太子少傅虢王巨为西京留守。
甲辰，捷书至凤翔，百寮入贺。
上涕泗交颐，即日，遣中使啖庭瑶入蜀奏上皇，命左仆射裴冕入京师，告郊庙及宣慰百姓。
上以骏马召李泌于长安。
既至，上曰：朕已表请上皇东归，朕当还东宫复修人子之职。
泌曰：表可追乎。
上曰：已远矣。
泌曰：上皇不来矣。
上惊，问故。
泌曰：理势自然”。
上曰：为之奈何。
泌曰：今请更为群臣贺表，言自马嵬请留，灵武劝进，及今成功，圣上思恋晨昏，请速还京以就孝养之意，则可矣。
上即使泌草表。
上读之，泣曰：朕始以至诚愿归万机。
今闻先生之言，乃寤其失。
立命中使奉表入蜀，因就泌饮酒，同榻而寝。
而李辅国请取契钥付泌，泌请使辅国掌之；上许之。
泌曰：臣有五不可留，愿陛下听臣去，免臣于死。
泌曰：臣所以言之者，非咎既往，乃欲使陛下慎将来耳。
昔天后有四子，长曰太子弘，天后方图称制，恶其聪明，鸩杀之，立次子雍王贤。
贤内忧懼，作《黄台瓜辞》，冀以感悟天后。
天后不听，贤卒死于黔中。
其辞曰：种瓜黄台下，瓜熟子离离。
一摘使瓜好，再摘使瓜稀，三摘犹为可，四摘抱蔓归。
今陛下已一摘矣，慎无再摘。
上愕然曰：安有是哉。
卿录是辞，朕当书绅。
对曰：陛下但识之于心，何必形于外也。
是时广平王有大功，良娣忌之，潜构流言，故泌言及之。
泌复固请归山，上曰：俟将发此议之。
郭子仪引蕃、汉兵追贼至潼关，斩首五千级，克华阴、弘农二郡。
关东献俘百馀人，敕皆斩之；监察御史李勉言于上曰：今元恶未除，为贼所污者半天下，闻陛下龙兴，咸思洗心以承圣化，今悉诛之，是驱之使从贼也。
上遽使赦之。
冬，十月，丁未，啖庭瑶至蜀。
壬子，兴平军奏：破贼于武关，克上洛郡。
吐蕃陷西平。
尹子奇久围睢阳，城中食尽，议弃城东走，张巡、许远谋，以为：睢阳，江、淮之保障，若弃之去，贼必乘胜长驱，是无江、淮也。
且我众饥羸，走必不达。
古者战国诸侯，尚相救恤，况密迩群帅乎。
不如坚守以待之。
茶纸既尽，遂食马；马尽，罗雀掘鼠；雀鼠又尽，巡出爱妾，杀以食士，远亦杀其奴；然后括城中妇人食之；既尽，继以男子老弱。
人知必死，莫有叛者，所馀才四百人。
癸丑，贼登城，将士病，不能战。
巡西向再拜曰：臣力竭矣，不能全城，生既无以报陛下，死当为厉鬼以杀贼。
城遂陷，巡、远俱被执。
尹子奇问巡曰：闻君每战眦裂齿碎，何也。
巡曰：吾志吞逆贼，但力不能耳。
子奇以刀抉其口视之，所馀才三四。
子奇义其所为，欲活之。
其徒曰：彼守节者也，终不为吾用。
且得士心，存之，将为后患。
乃并南霁云、雷万春等三十六人皆斩之。
巡且死，颜色不乱，扬扬如常。
生致许远于洛阳。
巡初守睢阳时，卒仅万人，城中居人亦且数万，巡一见问姓名，其后无不识者。
前后大小战凡四百馀，杀贼卒十二万人。
巡行兵不依古法教战陈，令本将各以其意教之。
人或问其故，巡曰：今与胡虏战，云合鸟散，变态不恒。
数步之间，势有同异。
临机应猝，在于呼吸之间，而动询大将，事不相及，非知兵之变者也。
故吾使兵识将意，将识士情，投之而往，如手之使指。
兵将相习，人自为战，不亦可乎。
自兴兵，器械、甲仗皆取之于敌，未尝自修。
每战，将士或退散，巡立于战所，谓将士曰：我不离此，汝为我还决之。
将士莫敢不还死战，卒破敌。
又推诚待人，无所疑隐；临敌应变，出奇无穷；号令明，赏罚信，与众共甘苦寒暑，故下争致死力。
张镐闻睢阳围急，倍道亟进，檄浙东、浙西、淮南、北海诸节度及谯郡太守闾丘晓，使共救之。
晓素傲很，不受镐命。
比镐至，睢阳城已陷三日。
镐召晓，杖杀之。
张通儒等收馀众走保陕，安庆绪悉发洛阳兵，使其御史大夫严庄将之，就通儒以拒官军，并旧兵步骑犹十五万。
己未，广平王俶至曲沃。
回纥叶护使其将军鼻施吐拨裴罗等引军旁南山搜伏，因驻军岭北。
郭子仪等与贼遇于新店，贼依山而陈。
严庄先入洛阳告安庆绪。
庚申夜，庆绪帅其党自苑门出，走河北；杀所获唐将哥舒翰、程千里等三十馀人而去。
许远死于偃师。
壬戌，广平王俶入东京。
回纥意犹未厌，俶患之。
父老请率罗锦万匹以赂回纥，回纥乃止。
泌求归山不已，上固留之，不能得，乃听归衡山。
敕郡县为之筑室于山中，给三品料。
癸亥，上发凤翔，遣太子太师韦见素入蜀，奉迎上皇。
乙丑，郭子仪遣左兵马使张用济、右武锋使浑释之将兵取河阳及河内；严庄来降。
陈留人杀尹子奇，举郡降。
田承嗣围来瑱于颍川，亦遣使来降；郭子仪应之缓，承嗣复叛，与武令珣皆走河北。
制以瑱为淮南节度使。
丙寅，上至望贤宫，得东京捷奏。
丁卯，上入西京。
百姓出国门奉迎，二十里不绝，舞跃呼万岁，有泣者。
上入居大明宫。
御史中丞崔器令百官受贼官爵者皆脱巾徒跣立于含元殿前，搏膺顿首请罪，环之以兵，使百官临视之。
太庙为贼所焚，上素服向庙哭三日。
是日，上皇发蜀郡。
初，汲郡甄济，有操行，隐居青岩山，安禄山为采访使，奏掌书记。
癸酉，回纥叶护自东京还，上命百官迎之于长乐驿，上与宴于宣政殿。
叶护奏以军中马少，请留其兵于沙苑，自归取马，还为陛下扫除范阳馀孽。
上赐而遣之。
十一月，广平王俶、郭子仪来自东京，上劳子仪曰：吾之家国，由卿再造。
己丑，以回纥叶护为司空、忠义王；岁遗回纥绢二万匹，使就朔方军受之。
以严庄为司农卿。
丙申，上皇至凤翔，从兵六百馀人，上皇命悉以甲兵输郡库。
上发精骑三千奉迎。
十二月，丙午，上皇至咸阳，上备法驾迎于望贤宫。
上皇在宫南楼，上释黄袍，着紫袍，望楼下马，趋进，拜舞于楼下。
上皇降楼，抚上而泣。
上捧上皇足，呜咽不自胜。
上皇索黄袍，自为上著之，上伏地顿首固辞。
上皇曰：天数、人心皆归于汝，使朕得保养馀齿，汝之孝也。
上不得已，受之。
父老在仗外，欢呼且拜。
上令开仗，纵千馀人入谒上皇，曰：臣等今日复睹二圣相见，死无恨矣。
上皇不肯居正殿，曰：此天子之位也。
上固请，自扶上皇登殿。
尚食进食，上品尝而荐之。
丁未，将发行宫，上亲为上皇习马而进之上皇。
上皇上马，上亲执鞚。
行数步，上皇止之。
上乘马前引，不敢当驰道。
上皇谓左右曰：吾为天子五十年，未为贵；今为天子父，乃贵耳。
左右皆呼万岁。
上皇自开远门入大明宫，御含元殿，慰抚百官；乃诣长东殿谢九庙主，恸哭久之；即日，幸兴庆宫，遂居之。
上累表请避位还东宫，上皇不许。
辛亥，以礼部尚书李岘、兵部侍郎吕諲为详理使，与御史大夫崔器共按陈希烈等狱。
岘以殿中侍御史李栖筠为详理判官，栖筠多务平恕，故人皆怨諲、器之刻深，而岘独得美誉。
戊午，上御丹凤楼，赦天下，惟与安禄山同反及李林甫、王鉷、杨国忠子孙不在免例。
立广平王俶为楚王，加郭子仪司徒，李光弼司空，自馀蜀郡、灵武扈从立功之臣，皆进阶，赐爵，加食邑有差。
李憕、卢奕、颜杲卿、袁履谦、许远、张巡、张介然、蒋清、庞坚等皆加追赠，官其子孙。
战亡之家，给复二载。
郡县来载租、庸三分蠲一。
近所改郡名、官名，一依故事。
以蜀郡为南京，凤翔为西京，西京为中京。
以张良娣为淑妃，立皇子南阳王係为赵王，新城王仅为彭王，颍川王僴为兗王，东阳王侹为泾王，僙为襄王，倕为杞王，偲为召王，佋为兴王，侗为定王。
议者或罪张巡以守睢阳不去，与其食人，曷若全人。
其友人李翰为之作传，表上之，以为：巡以寡击众，以弱制强，保江、淮以待陛下之师，师至而巡死，巡之功大矣。
而议者或罪巡以食人，愚巡以守死，善遏恶扬，录瑕弃用，臣窃痛之。
巡所以固守者，以待诸军之救，救不至而食尽，食既尽而及人，乖其素志。
设使巡守城之初已有食人之计，损数百之众以全天下，臣犹曰功过相掩，况非其素志乎。
今巡死大难，不睹休明，唯其令名是其荣禄。
若不时纪录，恐远而不传，使巡生死不遇，诚可悲焉。
臣敢撰传一卷献上，乞编列史官。
众议由是始息。
是后赦令无不及李憕等，而程千里独以生执贼庭，不沾褒赠。
甲子，上皇御宣政殿，以传国宝授上，上始涕泣而受之。
安庆绪之北走也，其大将北平王李归仁及精兵曳落河、同罗、六州胡数万人皆溃归范阳，所过俘掠，人物无遗。
史思明厚为之备，且遣使逆招之范阳境，曳落河、六州胡皆降。
同罗不从，思明纵兵击之，同罗大败，悉夺其所掠，馀众走归其国。
判官耿仁智说思明曰：大夫崇重，人莫敢言，仁智愿一言而死。
先是，庆绪以张忠志为常山太守，思明召忠志还范阳，以其将薛萼摄恒州刺史，开井陉路，招赵郡太守陆济，降之；命其子朝义将兵五千人摄冀州刺史，以其将令狐彰为博州刺史。
上皇加上尊号曰光天文武大圣孝感皇帝。
郭子仪还东都，经营河北。
崔器、吕諲上言：诸陷贼官，背国从伪，准律皆应处死。
上欲从之。
李岘以为：贼陷两京，天子南巡，人自逃生。
此属皆陛下亲戚或勋旧子孙，今一概以叛法处死，恐乖仁恕之道。
且河北未平，群臣陷贼者尚多，若宽之，足开自新之路；若尽诛之，是坚其附贼之心也。
书》曰：歼厥渠魁，胁从罔理。
諲、器守文，不达大体。
惟陛上图之。
争之累日，上从岘议，以六等定罪，重者刑之于市，次赐自尽，次重杖一百，次三等流、贬。
壬申，斩达奚珣等十八人于城西南独柳树下，陈希烈等七人赐自尽于大理寺；应受杖者于京兆府门。
上欲免张均、张垍死，上皇曰：均、垍事贼，皆任权要。
均仍为贼毁吾家事，罪不可赦。
上叩头再拜曰：臣非张说父子，无有今日。
臣不能活均、垍，使死者有知，何面目见说于九泉。
因俯伏流涕。
上皇命左右扶上起，曰：张垍为汝长流岭表，张均必不可活，汝更勿救。
上泣而从命。
安禄山所署河南尹张万顷独以在贼中能保庇百姓，不坐。
顷之，有自贼中来降者，言唐群臣从安庆绪在邺者，闻广平王赦陈希烈等，皆自悼，恨失身贼庭；及闻希烈等诛，乃止。
故妃韦氏既废为尼，居禁中，是岁卒。
置左、右神武军，取元从子弟充，其制皆如四军，总谓之北牙六军。
又择善骑射者千人为殿前射生手，分左、右厢，号曰英武军。
升河中防御使为节度，领蒲、绛等七州；分剑南为东、西川节度，东川领梓、遂等十二州；又置荆澧节度，领荆、澧等五州；夔峡节度，领夔、峡等五州；更安西曰镇西。
唐肃宗文明武德大圣大宣孝皇帝乾元元年（戊戌公元758年）。
春，正月，戊寅，上皇御宣政殿，授册，加上尊号。
上固辞大圣”之号，上皇不许。
上尊上皇曰太上至道圣皇天帝。
二月，癸卯朔，以殿中监李辅国兼太仆卿。
辅国依附张淑妃，判元帅府行军司马，势倾朝野。
安庆绪所署北海节度使能元皓举所部来降，以为鸿胪卿，充河北招讨使。
丁未，上御明凤门，赦天下，改元。
庚午，以安东副大都护王玄志为营州刺史，充平卢节度使。
三月，甲戌，徙楚王俶为成王。
戊寅，立张淑妃为皇后。
镇西、北庭行营节度使李嗣业屯河内。
癸巳，北庭兵马使王惟良谋作乱，嗣业与裨将荔非元礼讨诛之。
安庆绪之北走也，其平原太守王暕、清河太守宇文宽皆杀其使者来降；庆绪使其将蔡希德、安太清攻拔之，生擒以归，呙于邺市。
癸卯，以太子少师虢王巨为河南尹，充东京留守。
辛卯，新主入太庙。
五月，壬午，制停采访使，改黜陟使为观察使。
张镐性简澹，不事中要，闻史思明请降，上言：思明凶险，因乱窃位，力强则众附，势夺则人离，彼虽人面，心如野兽，难以德怀，愿勿假以威权。
又言：滑州防御使许叔冀，狡猾多诈，临难必变，请征入宿卫。
时上以宠纳思明，会中使自范阳及白马来，皆言思明、叔冀忠恳可信，上以镐为不切事机，戊子，罢为荆州防御使；以礼部尚书崔光远为河南节度使。
张后生兴王佋，才数岁，欲以为嗣。
上疑未决，从容谓考功郎中、知制诰李揆曰：成王长，且有功，朕欲立为太子，卿意何如。
揆再拜贺曰：此社稷之福，臣不胜大庆。
上喜曰：朕意决矣。
庚寅，立成王俶为皇太子。
揆，玄道之玄孙也。
乙未，以崔圆为太子少师，李麟为少傅，皆罢政事。
上颇好鬼神，太常少卿王玙专依鬼神以求媚，每议礼仪，多杂以巫祝俚俗。
上悦之，以玙为中书侍郎、同平章事。
赠故常山太守颜杲卿太子太保，谥曰忠节，以其子威明为太仆丞。
六月，己酉，立太一坛于南郊之东，从王玙之请也。
以开府仪同三司李嗣业为怀州刺史，充镇西、北庭行营节度使。
山人韩颖改造新历，丁巳，初行颖历。
戊午，敕两京陷贼官，三司推究未毕者皆释之；已贬、降者续处分。
太子少师房琯既失职，颇怏怏，多称疾不朝，而宾客朝夕盈门，其党为之扬言于朝云：琯有文武才，宜大用。
上闻而恶之，下制数琯罪，贬豳州刺史。
前祭酒刘秩贬阆州刺史，京兆尹严武贬巴州刺史；皆琯党也。
知义子承恩为信都太守，以郡降思明，思明思旧恩而全之。
会三司议陷贼官罪状至范阳，思明谓诸将曰：陈希烈辈皆朝廷大臣，上皇自弃之幸蜀，今犹不免于死，况吾属本从安禄山反乎。
诸将请思明表求诛光弼，思明从之，命判官耿仁智与其僚张不矜为表云：陛下不为臣诛光弼，臣当自引兵就太原诛之。
不矜草表以示思明，及将入函，仁智悉削去之。
写表者以白思明，思明命执二人斩之。
仁智事思明久，思明怜，欲活之，复召入，谓曰：我任使汝垂三十年，今日非我负汝。
仁智大呼曰：人生会有一死，得尽忠义，死之善者也。
今从大夫反，不过延岁月，岂若速死之愈乎。
思明怒，乱捶之，脑流于地。
乌承玼奔太原，李光弼表为昌化郡王，充石岭军使。
秋，七月，丙戌，初铸当十大钱，文曰乾元重宝”，从御史中丞第五琦之谋也。
丁亥，册命回纥可汗曰英武威远毗伽阙可汗，以上幼女宁国公主妻之。
以殿中监汉中王瑀为册礼使，右司郎中李巽副之；命左仆射裴冕送公主至境上。
戊子，又以司勋员餐郎鲜于叔明为瑀副。
叔明，仲通之弟也。
甲子，上送宁国公主至咸阳，公主辞诀曰：国家事重，死且无恨。
上流涕而还。
乙未，郭子仪入朝。
八月，壬寅，以青、登等五州节度使许叔冀为滑、濮等六州节度使。
庚戌，李光弼入朝。
丙辰，以郭子仪为中书令，光弼为侍中。
丁巳，子仪诣行营。
回纥遣其臣骨啜特勒及帝德将骁骑三千助讨安庆绪，上命朔方左武锋使仆固怀恩领之。
九月，庚午朔，以右羽林大将军赵泚为蒲、同、虢三州节度使。
丙子，招讨党项使王仲升斩党项酋长拓跋戎德，传首。
其大臣高尚、张通儒等争权不叶，无复纲纪。
蔡希德有才略，部兵精锐，而性刚，好直言，通儒谮而杀之；麾下数千人皆逃散，诸将怨怒不为用。
庚寅，命朔方郭子仪、淮西鲁炅、兴平李奂、滑濮许叔冀、镇西、北庭李嗣业、郑蔡季广琛、河南崔光远七节度使及平卢兵马使董秦将步骑二十万讨庆绪；又命河东李光弼、关内、泽潞王思礼二节度使将所部兵助之。
上以子仪、光弼皆元勋，难相统属，故不置元帅，但以宦官开府仪同三司鱼朝恩为观军容宣慰处置使。
观军容之名自此始。
癸巳，广州奏：大食、波斯围州城，刺史韦利见逾城走，二国兵掠仓库，焚庐舍，浮海而去。
冬，十月，甲辰，册太子，更名曰豫。
自中兴以来，群下无复赐物，至是，始有新铸大钱，百官、六军沾赉有差。
郭子仪引兵自杏园济河，东至获嘉，破安太清，斩首四千级，捕虏五百人。
太清走保卫州，子仪进围之；丙午，遣使告捷。
鲁炅自阳武济，季广琛、崔光远自酸枣济，与李嗣业兵皆会子仪于卫州。
庆绪悉举邺中之众七万救卫州，分三军，以崔乾祐将上军，田承嗣将下军，庆绪自将中军。
子仪使善射者三千人伏于垒垣之内，令曰：我退，贼必逐我，汝乃登垒，鼓噪而射之。
既而与庆绪战，伪退，贼逐之，至垒下，伏兵起射之，矢如雨注，贼还走，子仪复引兵逐之，庆绪大败。
获其弟庆和，杀之。
遂拔卫州。
庆绪走，子仪等追之至邺，许叔冀、董秦、王思礼及河东兵马使薛兼训皆引兵继至。
庆绪收馀众拒战于愁思冈，又败。
前后斩首三万级，捕虏千人。
庆绪乃入城固守，子仪等围之，李光弼引兵继至。
庆绪窘急，遣薛嵩求救于史思明，且请以位让之。
思明发范阳兵十三万欲救邺，观望未敢进，先遣李归仁将步骑一万军于滏阳，遥为庆绪声势。
甲寅，上皇幸化清宫；十一月，丁丑，还京师。
崔光远拔魏州；丙戌，以前兵部侍郎萧华为魏州防御使。
会史思明分军为三，一出邢、洺，一出冀、贝，一自洹水趣魏州。
郭子仪奏以崔光远代华，十二月，癸卯，敕以光远领魏州刺史。
甲辰，置浙江西道节度使，领苏、润等十州，以升州刺史韦黄裳为之。
庚戌，置浙江东道节度使，领越、睦等八州，以户部尚书李峘为之，兼淮南节度使。
己未，群臣请上尊号曰乾元大圣光天文武孝感皇帝；许之。
史思明乘崔光远初至，引兵大下，光远使将军李处崟拒之。
贼势盛，处崟连战不利，还趣城。
贼追至城下，扬言曰：处崟召我来，何为不出。
光远信之，腰斩处崟。
处崟，骁将，众所恃也，既死，众无斗志，光远脱身走还汴州。
丁卯，思明陷魏州，所杀三万人。
平卢节度使王玄志薨，上遣中使往抚慰将士，且就察军中所欲立者，授以旌节。
高丽人李怀玉为裨将，杀玄志之子，推侯希逸为平卢军使。
希逸之母，怀玉姑也，故怀玉立之。
朝廷因以希逸为节度副使。
节度使由军士废立自此始。
臣光曰：夫民生有欲，无主则乱。
是故圣人制礼以治之。
自天子、诸侯至于卿、大夫、士、庶人，尊卑有分，大小有伦，若纲条之相维，臂指之相使，是以民服事其上，而下无觊觎。
其在《周易》，上天、下泽，履。
象曰：君子以辨上下，定民志。
此之谓也。
凡人君所以能有其臣民者，以八柄存乎己也。
苟或舍之，则彼此之势均，何以使其下哉。
肃宗遭唐中衰，幸而复国，是宜正上下之礼以纲纪四方；而偷取一时之安，不思永久之患。
彼命将帅，统籓维，国之大事也，乃委一介之使，徇行伍之情，无问贤不肖，惟其所欲与者则授之。
自是之后，积习为常，君臣循守，以为得策，谓之姑息。
乃至偏裨士卒，杀逐主帅，亦不治其罪，因以其位任授之。
然则爵禄、废置、杀生、予夺，皆不出于上而出于下，乱之生也，庸有极乎。
孔子曰：人无远虑，必有近忧。
盖古者治军必本于礼，故晋文公城濮之战，见其师少长有礼，知其可用。
今唐治军而不顾礼，使士卒得以陵偏裨，偏裨得以陵将帅，则将帅之陵天子，自然之势也。
是岁，置振武节度使，领镇北大都护府、麟、胜二州；又置陕虢华及豫许汝二节度使。
吐蕃陷河源军。
唐肃宗文明武德大圣大宣孝皇帝乾元二年（己亥公元759年）。
春，正月，己巳朔，史思明筑坛于魏州城北，自称大圣燕王；以周挚为行军司马。
戊寅，上祀九宫贵神，用王玙之言也。
乙卯，耕藉田。
二月，壬子，月食，既。
先是百官请加皇后尊号曰辅圣”，上以问中书舍人李揆，对曰：自古皇后无尊号，惟韦后有之，岂足为法。
上惊曰：庸人几误我。
会月食，事遂寝。
后与李辅国相表里，横于禁中，干豫政事，请托无穷。
上颇不悦，而无如之何。
郭子仪等九节度使围邺城，筑垒再重，穿堑三重，壅漳水灌之。
城中井泉皆溢，构栈而居，自冬涉春，安庆绪坚守以待史思明，食尽，一鼠直钱四千，淘墙䴬及马矢以食马。
人皆以为克在朝夕，而诸军既无统帅，进退无所禀；城中人欲降者，碍水深，不得出。
城久不下，上下解体。
思明乃自魏州引兵趣邺，使诸将去城各五十里为营，每营击鼓三百面，遥胁之。
三月，壬申，官军步骑六十万陈于安阳河北，思明自将精兵五万敌之，诸军望之，以为游军，未介意。
思明直前奋击，李光弼、王思礼、许叔冀、鲁炅先与之战，杀伤相半；鲁炅中流矢。
史思明审知官军溃去，自沙河收整士众，还屯邺城南。
安庆绪收子仪等营中粮，得六七万石，与孙孝哲、崔乾祐谋闭门更拒思明。
张通儒、高尚等言于庆绪曰：史王远来，臣等皆应迎谢。
庆绪大悦，因请歃血同盟，思明许之。
思明忽震怒曰：弃失两都，亦何足言。
尔为人子，杀父夺其位，天地所不容。
甲申，回纥骨啜特勒、帝德等十五人自相州奔还西京，上宴之于紫宸殿，赏赐有差。
庚寅，骨啜特勒等辞还行营。
辛卯，以荔非元礼为怀州刺史，权知镇西、北庭行营节度使。
元礼复以段秀实为节度判官。
丙申，以郭子仪为东畿、山东、河东诸道元帅，权知东京留守。
以河西节度使来瑱行陕州刺史，充陕、虢、华州节度使。
夏，四月，庚子，泽潞节度使王思礼破史思明将杨旻于潞城东。
及李岘为相，于上前叩头，论制敕皆应由中书出，具陈辅国专权乱政之状，上感寤，赏其正直；辅国行事，多所变更，罢其察事。
辅国由是让行军司马，请归本官，上不许。
壬寅，制：比缘军国务殷，或宣口敕处分。
诸色取索及杖配囚徒，自今一切并停。
如非正宣，并不得行。
中外诸务，各归有司。
英武军虞候及六军诸使、诸司等，比来或因论竞，悬自追摄，自今一切须经台、府。
如所由处断不平，听具状奏闻。
诸律令除十恶、杀人、奸、盗、造伪外，馀烦冗一切删除，仍委中书、门下与法官详定闻奏。
辅国由是忌岘。
甲辰，置陈、郑、亳节度使，以邓州刺史鲁炅为之；以徐州刺史尚衡为青、密七州节度使；以兴平军节度使李奂兼豫、许、汝三州节度使；仍各于境上守捉防御。
九节度之溃于相州也，鲁炅所部兵剽掠尤甚，闻郭子仪退屯河上，李光弼还太原，炅惭懼，饮药而死。
史思明自称大燕皇帝，改元顺天，立其妻辛氏为皇后，子朝义为怀王，以周挚为相，李归仁为将，改范阳为燕京，诸州为郡。
戊申，以鸿胪卿李抱玉为郑、陈、颍、亳节度使。
抱玉，安兴贵之后也，为李光弼裨将，屡有战功，自陈耻与安禄山同姓，故赐姓李氏。
回纥毗伽阙可汗卒，长子叶护先遇杀，国人立其少子，是为登里可汗。
凤翔马坊押官为劫，天兴尉谢夷甫捕杀之。
又使御史中丞崔伯阳、刑部侍郎李晔、大理卿权献鞫之，与蓥同。
壬午，以滑、濮节度使许叔冀为汴州刺史，充滑、汴等七州节度使；以试汝州刺史刘展为滑州刺史，充副使。
六月，丁巳，分朔方置邠、宁等九州节度使。
观军容使鱼朝恩恶郭子仪，因其败，短之于上。
秋，七月，上召子仪还京师，以李光弼代为朔方节度使、兵马元师。
士卒涕泣，遮中使请留子仪。
子仪绐之曰：我饯中使耳，未行也。
因跃马而去。
光弼愿得亲王为之副，辛巳，以赵王系为天下兵马元帅，光弼副之，仍以光弼知诸节度行营。
光弼以河东骑五百驰赴东都，夜，入其军。
光弼治军严整，始至，号令一施，士卒、壁垒、旌旗、精彩皆变。
是时朔方将士乐子仪之宽，惮光弼之严。
左厢兵马使张用济屯河阳，光弼以檄召之。
仆固怀恩继至，光弼引坐，与语。
须臾，阍者曰：蕃、浑五百骑至矣。
光弼变色。
怀恩走出，召麾下将，阳责之曰：语汝勿来，何得固违。
光弼曰：士卒随将，亦复何罪。
命给牛酒。
丁亥，以潞沁节度使王思礼兼太原尹，充北京留守、河东节度使。
辛卯，以朔方节度副使、殿中监仆固怀恩兼太常卿，进爵大宁郡王。
怀恩从郭子仪为前锋，勇冠三军，前后战功居多，故赏之。
八月，乙巳，襄州将康楚元、张嘉延据州作乱，刺史王政奔荆州。
楚元自称南楚霸王。
戊午，上使将军曹日升往襄州慰谕康楚元，贬王政为饶州长史，以司农少卿张光奇为襄州刺史；楚元不从。
壬戌，以李光弼为幽州长史、河北节度等使。
九月，甲午，张嘉延袭破荆州，荆南节度使杜鸿渐弃城走，澧、朗、郢、峡、归等州官吏闻之，争潜窜山谷。
丁亥，以太子少保崔光远为荆、襄招讨使，充山南东道处置兵马都使；以陈、颍、亳、申节度使王仲升为申、沔等五州节度使，知淮南西道行军兵马。
史思明使其子朝清守范阳，命诸郡太守各将兵三千从己向河南，分为四道，使其将令狐彰将兵五千自黎阳济河取滑州，思明自濮阳，史朝义自白皋，周挚自胡良济河，会于汴州。
叔冀许诺。
光弼还东京。
思明至汴州，叔冀与战，不胜，遂与濮州刺史董秦及其将梁浦、刘从谏、田神功等降之。
冬，十月，丁酉，下制亲征史思明；群臣上表谏，乃止。
史思明引兵攻河阳，使骁将刘龙仙诣城下挑战。
龙仙恃勇，举右足加马鬣上，慢骂光弼。
思明有良马千馀匹，每日出于河南渚浴之，循环不休以示多。
思明怒，列战船数百艘，泛火船于前而随之，欲乘流烧浮桥。
思明见兵于河清，欲绝光弼粮道，光弼军于野水渡以备之。
思明复攻河阳，光弼谓郑陈节度使李抱玉曰：将军能为我守南城二日乎。
抱玉曰：过期何如。
光弼曰：过期救不至，任弃之。
抱玉许诺，勒兵拒守。
城且陷，抱玉绐之曰：吾粮尽，明旦当降。
贼喜，敛军以待之。
抱玉缮完城备，明日，复请战。
贼怒，急攻之。
抱玉出奇兵，表里夹击，杀伤甚众。
董秦从思明寇河阳，夜帅其众五百，拔栅突围，降于光弼。
时光弼自将屯中潬，城外置栅，栅外穿堑，深广二丈。
乙巳，贼将周挚舍南城，并力攻中潬。
光弼命荔非元礼出劲卒于羊马城以拒贼。
光弼自于城东北隅建小硃旗以望贼。
贼恃其众，直进逼城，以车载攻具自随，督众填堑，三面各八道以过兵，又开栅为门。
光弼望贼逼城，使问元礼曰：中丞视贼填堑开栅过兵，晏然不动，何也。
元礼曰：司空欲守乎，战乎。
光弼曰：欲战。
元礼曰：欲战，则贼为吾填堑，何为禁之。
光弼曰：善，吾所不及，勉之。
元礼俟栅开，帅敢死士突出击贼，却走数百步。
元礼度贼阵坚，未易摧陷，乃复引退，须其怠而击之。
光弼望见元礼退，怒，遣左右召，欲斩之。
元礼曰：战正急，召何为。
乃退入栅中。
贼亦不敢逼。
良久，鼓噪出栅门，奋击，破之。
周挚复收兵趣北城。
丁巳，以李日越为右金吾大将军。
邛、简、嘉、眉、泸、戎等州蛮反。
十一月，甲子，以殿中监董秦为陕西、神策两军兵马使，赐姓李，名忠臣。
康楚元等众至万馀人，商州刺史、充荆襄等道租庸使韦伦发兵讨之，驻于邓之境，招谕降者，厚抚之；伺其稍怠，进军击之，生擒楚元，其众遂溃；得其所掠租庸二百万缗，荆、襄皆平。
伦，见素之从弟也。
发安西、北庭兵屯陕，以备史思明。
第五琦作乾元钱、重轮钱，与开元钱三品并行，民争盗铸，货轻物重，谷价腾踊，饿殍相望。
上言者皆归咎于琦，庚午，贬琦忠州长史。
十二月，甲午，吕諲领度支使。
乙巳，韦伦送康楚元诣阙，斩之。
史思明遣其将李归仁将铁骑五千寇陕州，神策兵马使卫伯玉以数百骑击破之于礓子阪，得马六百匹，归仁走。
以伯玉为镇西四镇行营节度使。
李忠臣与归仁等战于永宁、莎栅之间，屡破之。
唐肃宗文明武德大圣大宣孝皇帝上元元年（庚子公元760年）。
春，正月，辛巳，以李光弼为太尉兼中书令，馀如故。
丙戌，以于阗王胜之弟曜同四镇节度副使，权知本国事。
党项等羌吞噬边鄙，将逼京畿，乃分邠宁等州节度为鄜坊丹延节度，亦谓之渭北节度。
以邠州刺史桑如珪领邠宁，鄜州刺史杜冕领鄜坊节度副使，分道招讨。
戊子，以郭子仪领两道节度使，留京师，假其威名以镇之。
上祀九宫贵神。
二月，李光弼攻怀州，史思明救之。
癸卯，光弼逆战于沁水之上，破之，斩首三千馀级。
忠州长史第五琦既行，或告琦受人金二百两，遣御史刘期光追按之。
琦曰：琦备位宰相，二百两金不可手挈；若付受有凭，请准律科罪。
期光即奏琦已服罪。
庚戌，琦坐除名，长流夷州。
三月，甲申，改蒲州为河中府。
襄州将张维瑾、曹玠杀节度使史翙，据州反。
制以陇州刺史韦伦为山南东道节度使。
时李辅国用事，节度使皆出其门。
伦既朝廷所除，又不谒辅国，寻改秦州防御使。
己未，以陕西节度使来瑱为山南东道节度使。
瑱至襄州，张维瑾等皆降。
闰月，丁卯，加河东节度使王思礼为司空。
自武德以来，思礼始不为宰相而拜三公。
甲戌，徙赵王系为越王。
己卯，赦天下，改元。
追谥太公望为武成王，选历代名将为亚圣、十哲。
其中祀、下祀并杂祀一切并停。
是日，史思明入东京。
五月，丙午，以太子太傅苗晋卿行侍中。
晋卿练达吏事，而谨身固位，时人比之胡广。
宦者马上言受赂，为人求官于兵部侍郎、同中书门下三品吕諲，諲为之补官。
事觉，上言杖死。
壬子，諲罢为太子宾客。
癸丑，以京兆尹南华刘晏为户部侍郎，充度支、铸钱、盐铁等使。
晏善治财利，故用之。
六月，甲子，桂州经略使邢济奏：破西原蛮二十万众，斩其帅黄乾曜等。
乙丑，凤翔节度使崔光远奏破泾、陇羌、浑十馀万众。
京兆尹郑叔清捕私铸钱者，数月间，榜死者八百馀人，不能禁。
甲申，兴王佋薨。
佋，张后长子也，幼曰定王侗。
张后以故数欲危太子，太子常以恭逊取容。
会佋薨，侗尚幼，太子位遂定。
乙酉，凤翔节度使崔光远破党项于普润。
平卢兵马使田神功奏破史思明之兵于郑州。
李辅国素微贱，虽暴贵用事，上皇左右皆轻之。
辅国意恨，且欲立奇功以固其宠，乃言于上曰：上皇居兴庆宫，日与外人交通，陈玄礼、高力士谋不利于陛下。
今六军将士尽灵武勋臣，皆反仄不安，臣晓谕不能解，不敢不以闻。
上泣曰：圣皇慈仁，岂容有此。
对曰：上皇固无此意，其如群小何。
陛下为天下主，当为社稷大计，消乱于未萌，岂得徇匹夫之孝。
且兴庆宫与闾阎相参，垣墉浅露，非至尊所宜居。
大内深严，奉迎居之，与彼何殊，又得杜绝小人荧惑圣听。
如此，上皇享万岁之安，陛下有三朝之乐，庸何伤乎。
上不听。
兴庆宫先有马三百匹，辅国矫敕取之，才留十匹。
上皇谓高力士曰：吾儿为辅国所惑，不得终孝矣。
辅国又令六军将士，号哭叩头，请迎上皇居西内。
高力士曰：李辅国何得无礼。
叱令下马。
辅国不得已而下。
癸丑，敕天下重稜钱皆当三十，如畿内。
丙辰，高力士流巫州，王承恩流播州，魏悦流溱州，陈玄礼勒致仕；置如仙媛于归州，玉真公主出居玉真观。
初，哥舒翰破吐蕃于临洮西关磨环川，于其地置神策军。
及安禄山反，军使成如璆遣其将卫伯玉将千人赴难。
既而军地沦入吐蕃，伯玉留屯于陕，累官至右羽林大将军。
八月，庚午，以伯玉为神策军节度使。
丁亥，赠谥兴王佋曰恭懿太子。
九月，甲午，置南都于荆州，以荆州为江陵府，仍置永平军团练兵三千人，以扼吴、蜀之冲，从节度使吕諲之请也。
或上言：天下未平，不宜置郭子仪于散地。
乙未，命子仪出镇邠州；党项遁去。
戊申，制：子仪统诸道兵自朔方直取范阳，还定河北，发射生英武等禁军及朔方、鄜坊、邠宁、泾原诸道蕃、汉兵共七万人，皆受子仪节度。
制下旬日，复为鱼朝恩所沮，事竟不行。
冬，十月，丙子，置青、沂等五州节度使。
十一月，壬辰，泾州破党项。
御史中丞李铣、宋州刺史刘殿皆领淮西节度副使。
延恩知展已得其情，还奔广陵，与李峘、邓景山发兵拒之，移檄州县，言展反。
峘引兵渡江，与副使润州刺史韦儇、浙西节度使侯令仪屯京口，邓景山将万人屯徐城。
李峘辟北固为兵场，插木以塞江口。
展军于白沙，设疑兵于瓜洲，多张火、鼓，若将趣北固者，如是累日。
峘悉锐兵守京口以待之。
展乃自上流济，袭下蜀。
峘军闻之，自溃，峘奔宣城。
甲午，展陷润州。
升州军士万五千人谋应展，攻金陵城，不克而遁。
侯令仪懼，以后事授兵马使姜昌群，弃城走。
昌群遣其将宗犀诣展降。
丙申，展陷升州，以宗犀为润州司马、丹杨军使；使昌群领升州，以从子伯瑛佐之。
李光弼攻怀州，百馀日，乃拔之，生擒安太清。
史思明遣其将田承嗣将兵五千徇淮西，王同芝将兵三千人徇陈，许敬江将二千人徇兗郓，薛鄂将五千人徇曹州。
十二月，丙子，党项寇美原、华原、同官，大掠而去。
贼帅郭恽等引诸羌、胡败秦陇防御使韦伦，杀监军使。
兗郓节度使能元皓击史思明兵，破之。
李峘之去润州也，副使李藏用谓峘曰：处人尊位，食人重禄，临难而逃之，非忠也；以数十州之兵食，三江、五湖之险固，不发一矢而弃之，非勇也。
失忠与勇，何以事尹。
藏用请收馀兵，竭力以拒之。
峘乃悉以后事授藏用。
藏用收散卒，得七百人，东至苏州募壮士，得二千人，立栅以拒刘展。
展遣其将傅子昂、宗犀攻宣州，宣歙节度使郑炅之弃城走，李峘奔洪州。
李藏用与展将张景超、孙待封战于郁墅，兵败，奔杭州。
景超遂据苏州，待封进陷湖州。
展以其将许峄为润州刺史，李可封为常州刺史，杨持璧苏州刺史，待封领湖州事。
景超进逼杭州，藏用使其将温晃屯余杭。
展以李晃为泗州刺史，宗犀为宣州刺史。
傅子昂屯南陵，将下江州，徇江西。
于是屈突孝摽陷濠、楚州，王暅陷舒、和、滁、庐等州，所向无不摧靡，聚兵万人，骑三千，横行江、淮间。
寿州刺史崔昭发兵拒之，由是暅不得西，止屯庐州。
初，上命平庐都知兵马使田神功将所部精兵五千屯任城；邓景山既败，与刑延恩奏乞敕神功救淮南，未报。
是岁，吐蕃陷廓州。
唐肃宗文明武德大圣大宣孝皇帝上元二年（辛丑公元761年）。
春，正月，癸卯，史思明改元应天。
张景超引兵攻杭州，败李藏用将李强于石夷门。
孙待封自武康南出，将会景超攻杭州，温晁据险击败之；待封脱身奔乌程，李可封以常州降。
丁未，田神功使特进杨惠元等将千五百人西击王暅。
辛亥夜，神功先遣特进范知新等将四千人自白沙济，西趣下蜀；邓景山等将千人自海陵济，东趣常州；神功与邢延恩将三千人军于瓜洲，壬子，济江。
荆南节度使吕諲奏，请以江南之潭、岳、郴、邵、永、道、连，黔中之涪州，皆隶荆南；从之。
二月，奴剌、党项寇宝鸡，烧大散关，南侵凤州，杀刺史萧𢘽，大掠而西；凤翔节度使李鼎追击破之。
戊辰，新罗王金嶷入朝，因请宿卫。
陕州观军容使鱼朝恩以为信然，屡言于上，上敕李光弼等进取东京。
朔方节度使仆固怀恩，勇而愎，麾下皆蕃、汉劲卒，恃功，多不法，郭子仪宽厚曲容之，每用兵临敌，倚以集事；李光弼性严，一裁之以法，无所假贷。
戊寅，陈于邙山。
光弼命依险而陈，怀恩陈于平原，光弼曰：依险则可以进，可以退；若平原，战而不利则尽矣。
思明不可忽也。
命移于险，怀恩复止之。
史思明乘其陈未定，进兵薄之，官军大败，死者数千人，军资器械尽弃之。
光弼、怀恩渡河走保闻喜，朝恩、伯玉奔还陕，抱玉亦弃河阳走，河阳、怀州皆没于贼。
朝廷闻之，大懼，益兵屯陕。
李揆与吕諲同为相，不相悦。
諲在荆南，以善政闻，揆恐其复入相，奏言置军湖南非便，又阴使人如荆、湖求諲过失。
諲上疏讼揆罪，癸未，贬揆袁州长史，以河中节度使萧华为中书侍郎、同平章事。
史思明猜忍好杀，群下小不如意，动至族诛，人不自保。
朝义即皇帝位，改元显圣。
密使人至范阳，敕散骑常侍张通儒等杀朝清及朝清母辛氏并不附己者数十人。
其党自相攻击，战城中数月，死者数千人，范阳乃定。
朝义以其将柳城李怀仙为范阳尹、燕京留守。
时洛阳四面数百里，州、县皆为丘墟，而朝义所部节度使皆安禄山旧将，与思明等夷，朝义召之，多不至，略相羁縻而已，不能得其用。
术士长塞镇将朱融与左武卫将军窦如玢等谋奉嗣岐王珍作乱，金吾将军邢济告之。
夏，四月，乙卯朔，废珍为庶人，溱州安置，其党皆伏诛。
丙辰，左散骑常侍张镐贬辰州司户。
己未，以吏部侍郎裴遵庆为黄门侍郎、同平章事。
乙亥，青密节度使尚衡破史朝义兵，斩首五千馀级。
丁丑，兗郓节度使能元皓破朝义兵。
五月，己丑，李光弼自河中入朝。
初，李辅国与张后同谋迁上皇于西内。
是日端午，山人李唐见上，上方抱幼女，谓唐曰：朕念之，卿勿怪也。
对曰：太上皇思见陛下，计亦如陛下之念公主也。
上泫然泣下，然畏张后，尚不敢诣西内。
癸巳，党项寇宝鸡。
初，史思明以其博州刺史令狐彰为滑郑汴节度使，将数千兵戍滑台。
彰密因中使杨万定通表请降，徙屯杏园度。
思明疑之，遣其将薛岌围之。
彰与岌战，大破之，因随万定入朝。
甲午，以彰为滑、卫等六州节度使。
戊戌，平卢节度使侯希逸击史朝义范阳兵，破之。
乙未，西川节度使崔光远与东川节度使李奂共攻绵州，庚子，拔之，斩段子璋。
复以李光弼为河南副元帅、太尉兼侍中，都统河南、淮南东西、山南东、荆南、江南西、浙江东西八道行营节度，出镇临淮。
六月，甲寅，青密节度使能元皓败史朝义将李元遇。
戊寅，党项寇好畤。
秋，七月，癸未朔，日有食之，既，大星皆见。
以试少府监李藏用为浙西节度副使。
八月，癸丑朔，加开府仪同三司李辅国兵部尚书。
乙未，辅国赴上，宰相朝臣皆送之，御厨具馔，太常设乐。
辅国乃讽仆射裴冕等荐己。
己巳，李光弼赴河南行营。
辛巳，以殿中监李若幽为朔方、镇西、北庭、兴平、陈郑等节度行营及河中节度使，镇绛州，赐名国贞。
江、淮大饥，人相食。
冬，十月，江淮都统崔圆署李藏用为楚州刺史。
会支度租庸使以刘展之乱，诸州用仓库物无准，奏请征验。
建子月，壬午朔，上受朝贺，如正旦仪。
或告鸿胪卿康谦与史朝义通，事连司农卿严庄，俱下狱。
京兆尹刘晏遣吏防守庄家。
上寻敕出庄，引见。
庄怨晏，因言晏与臣言，常道禁中语，矜功怨上。
丁亥，贬晏通州刺史，庄难江尉，谦伏诛。
戊子，御史中丞元载为户部侍郎，充句当度支、铸钱、盐铁兼江淮转运等使。
载初为度支郎中，敏悟善奏对，上爱其才，委以江淮漕运，数月，遂代刘晏，专掌财利。
神策节度使卫伯玉攻史朝义，拔永宁，破渑池、福昌、长水等县。
平卢节度使侯希逸与范阳相攻连年，救援既绝，又为奚所侵，乃悉举其军二万馀人袭李怀仙，破之，因引兵而南。
唐肃宗文明武德大圣大宣孝皇帝宝应元年（壬寅公元762年）。
建寅月，甲申，追尊靖德太子琮为奉天皇帝，妃窦氏为恭应皇后，丁酉，葬于齐陵。
甲辰，吐蕃遣使请和。
戊申，平卢节度使侯希逸于青州北渡河而会田神功、能元皓于兗州。
建卯月，辛亥朔，赦天下；复以京兆为上都，河南为东都，凤翔为西都，江陵为南都，太原为北都。
奴剌寇成固。
初，王思礼为河东节度使，资储丰衍，赡军之外，积米百万斛，奏请输五十万斛于京师。
思礼薨，管崇嗣代之，为政宽弛，信任左右，数月间，耗散殆尽，惟陈腐米万馀斛在。
绛州素无储蓄，民间饥，不可赋敛，将士粮赐不充，朔方等诸道行营都统李国贞屡以状闻；朝廷未报，军中咨怨。
突将王元振将作乱，矫令于众曰：来日修都统宅，各具畚锸，待命于门。
士卒皆怒，曰：朔方健儿岂修宅夫邪。
乙丑，元振帅其徒作乱，烧牙城门。
国贞逃于狱，元振执之，置卒食于前，曰：食此而役其力，可乎。
国贞曰：修宅则无之，军食则屡奏而未报，诸君所知也。
众欲退。
元振曰：今日之事，何必更问。
都统不死，则我辈死矣。
遂拔刃杀之。
镇西、北庭行营兵屯于翼城，亦杀节度使荔非元礼，推裨将白孝德为节度使，朝廷因而授之。
戊辰，淮西节度使王仲升与史朝义将谢钦让战于申州城下，为贼所虏，淮西震骇。
会侯希逸、田神功、能元皓攻汴州，朝义召钦让兵救之。
史朝义遣兵围李抱玉于泽州，子仪发定国军救之，乃去。
上召山南东道节度使来瑱赴京师。
瑱乐在襄阳，其将士亦爱之，乃讽所部将吏上表留之，行及邓州，复令还镇。
荆南节度使吕諲、淮西节度使王仲升及中使往来者言：瑱曲收众心，恐久难制。
上乃割商、金、均、房别置观察使，令瑱止领六州。
会谢钦让围王仲长升于申州数月，瑱怨之，按兵不救，仲升竟败没。
行军司马裴茙谋夺瑱位，密表瑱倔强难制，请以兵袭取之，上以为然。
癸巳，以瑱为淮西、河南十六州节度使，外示宠任，实欲图之。
密敕以茙代瑱为襄、邓等州防御使。
丙申，党项寇奉天。
李辅国以求宰相不得怨萧华。
庚午，以户部侍郎元载为京兆尹。
建巳月，庚戌朔，泽州剌史李抱玉破史朝义兵于城下。
壬子，楚州刺史崔侁表称，有尼真如，恍惚登天，见上帝，赐以宝玉十三枚，云：中国有灾，以此镇之。
群臣表贺。
甲寅，上皇崩于神龙殿，年七十八。
内射生使三原程元振党于辅国。
今主上弥留，辅国阴与程元振谋作乱，不可不诛。
太子出，后召越王系谓曰：太子仁弱，不能诛贼臣，汝能之乎。
系乃命内谒者监段恒俊选宦官有勇力者二百馀人，授甲于长生殿后。
乙丑，后以上命召太子。
元振曰：社稷事大，太子必不可入。
是夜，辅国、元振勒兵三殿，收捕越王系、段恒俊及知内侍省事朱光辉等百馀人，系之。
以太子之命迁后于别殿。
时上在长生殿，使者逼后下殿，并左右数十人幽于后宫，宦官宫人皆惊骇逃散。
辅国等杀后并系及兗王僴。
高力士遇赦还，至朗州，闻上皇崩，号恸，呕血而卒。
甲戌，以皇子奉节王适为天下兵马元帅。
李辅国恃功益横，明谓上曰：大家但居禁中，外事听老奴处分。
”上内不能平，以其方握禁兵，外尊礼之。
乙亥，号辅国为尚父而不名，事无大小皆咨之，群臣出入皆先诣，辅国亦晏然处之。
以内飞龙厩副使程元振为左监门卫将军。
知内侍省事朱光辉及内常侍啖庭瑶、山人李唐等二十馀人皆流黔中。
初，李国贞治军严，朔方将士不乐，皆思郭子仪，故王元振因之作乱。
子仪至军，元振自以为功，子仪曰：汝临贼境，辄害主将，若贼乘其釁，无绛州矣。
吾为宰相，岂受一卒之私邪。
五月，庚辰，收元振及其同谋四十人，皆杀之。
辛云京闻之，亦推按邓景山者数十人，诛之。
由是河东诸镇率皆奉法。
壬午，以李辅国为司空兼中书令。
党项寇同官、华原。
甲申，以平卢节度使侯希逸为平卢、青、淄等六州节度使，由是青州节度有平卢之号。
乙酉，徙奉节王适为鲁王。
庚寅，追尊上母吴妃为皇太后。
壬辰，贬礼部尚书萧华为峡州司马。
元载希李辅国意，以罪诬之也。
敕乾元大小钱皆一当一，民始安之。
史朝义自围宋州数月，城中食尽，将陷，剌史李岑不知所为。
遂城果毅开封刘昌曰：仓中犹有麹数千斤，请屑食之；不过二十日，李太尉必救我。
城东南隅最危，昌请守之。
李光弼至临淮，诸将以朝义兵尚强，请南保扬州。
光弼曰：朝廷倚我以为安危，我复退缩，朝廷何望。
且吾出其不意，贼安知吾之众寡。
遂径趣徐州，使兗郓节度使田神功进击朝义，大破之。
先是，田神功既克刘展，留连扬州未还，太子宾客尚衡与左羽林大将军殷仲卿相攻于兗、郓，闻光弼至，惮其威名，神功遽还河南，衡、仲卿相继入朝。
光弼在徐州，惟军旅之事自决之，自馀众务，悉委判官张傪。
傪吏事精敏，区处如流，诸将白事，光弼多令与傪议之，诸将事如光弼，由是军中肃然，东夏以宁。
先是，田神功起偏裨为节度使，留前使判官刘位等于幕府，神功皆平受其拜；及见光弼与傪抗礼，乃大惊，遍拜位等曰：神功出于行伍，不知礼仪，诸君亦胡为不言，成神功之过乎。
丁酉，赦天下。
立皇子益昌王邈为郑王，延为庆王，迥为韩王。
来瑱闻徙淮西，大懼，上言：淮西无粮，请俟收麦而行。
又讽将吏留己。
上欲姑息无事，壬寅，复以瑱为山南东道节度使。
飞龙副使程元振谋夺李辅国权，密言于上，请稍加裁制。
六月，己未，解辅国行军司马及兵部尚书，馀如故，以元振代判元帅行军司马，仍迁辅国出居外第。
于是道路相贺。
辅国始懼，上表逊位。
辛酉，罢辅国兼中书令，进爵博陆王。
辅国入谢，愤咽而言曰：老奴事郎君不了，请归地下事先帝。
上犹慰谕而遣之。
壬戌，以兵部侍郎严武为西川节度使。
襄邓防御使裴茙屯穀城，既得密敕，即帅麾下二千人沿汉趣襄阳；己巳，陈于穀水北。
瑱与副使薛南阳纵兵夹击，大破之，追擒茙于申口，送京师，赐死。
乙亥，以通州刺史刘晏为户部侍郎兼京兆尹，充度支、转运、盐铁、铸钱等使。
秋，七月，壬辰，以郭子仪都知朔方、河东、北庭、潞、仪、泽、沁、陈、郑等节度行营及兴平等军副元帅。
癸巳，剑南兵马使徐知道反，以兵守要害，拒严武，武不得进。
八月，桂州刺史刑济讨西原贼帅吴功曹等，平之。
己未，徐知道为其将李忠勇所杀，剑南悉平。
乙丑，山南东道节度使瑱入朝谢罪，上优待之。
己巳，郭子仪自河东入朝。
时程元振用事，忌子仪功高任重，数谮之于上。
子仪不自安，表请解副元帅、节度使。
上慰抚之，子仪遂留京师。
台州贼帅袁晁攻陷浙东诸州，改元宝胜；民疲于赋敛者多归之。
李光弼遣兵击晁于衢州，破之。
乙亥，徙鲁王适为雍王。
九月，庚辰，以来瑱为兵部尚书、同平章事、知山南东道节度使。
乙未，加程元振骠骑大将军兼内侍监。
左仆射裴冕为山陵使，议事有与程元振相违者，丙申，贬冕施州刺史。
清潭至其庭，回纥登里可汗已为朝义所诱，云唐室继有大丧，今中原无主，可汗宜速来共收其府库。
可汗信之。
京师大骇。
上遣殿中监药子昂往劳之于忻州南。
袁晁陷信州。
冬，十月，袁晁陷温州、明州。
以雍王适为天下兵马元帅。
辛酉，辞行，以兼御史中丞药子昂、魏琚为左右厢兵马使，以中书舍人韦少华为判官，给事中李进为行军司马，会诸道节度使及回纥于陕州，进讨史朝义。
上欲以郭子仪为适副，程元振、鱼朝恩等沮之而止。
加朔方节度使仆固怀恩同平章事兼绛州刺史，领诸军节度行营以副适。
上在东宫，以李辅国专横，心甚不平，及嗣位，以辅国有杀张后之功，不欲显诛之。
壬戌夜，盗入其第，窃辅国之首及一臂而去。
敕有司捕盗，遣中使存问其家，为刻木首葬之，仍赠太傅。
丙寅，上命仆固怀恩与母、妻俱诣行营。
雍王适至陕州，回纥可汗屯于河北，适与僚属从数十骑往见之。
可汗责适不拜舞，药子昂对以礼不当然。
回纥将军车鼻曰：唐天子与可汗约为兄弟，可汗于雍王，叔父也，何得不拜舞。
子昂曰：雍王，天子长子，今为元帅。
安有中国储君向外国可汗拜舞乎。
且两宫在殡，不应舞蹈。
力争久之，车鼻遂引子昂、魏琚、韦少华、李进各鞭一百，以适年少未谙事，遣归营。
琚、少华一夕而死。
戊辰，诸军发陕州，仆固怀恩与回纥左杀为前锋，陕西节度使郭英乂、神策观军容使鱼朝恩为殿，自渑池入；潞泽节度使李抱玉自河阳入；河南等道副元帅李光弼自陈留入；雍王留陕州。
回纥入东京，肆行杀略，死者万计，火累旬不灭。
十一月，丁丑，露布至京师。
朝义自濮州北渡河，怀恩进攻滑州，拔之，追败朝义于卫州。
朝义睢阳节度使田承嗣等将兵四万馀人与朝义合，复来拒战；仆固瑒击破之，长驱至昌乐东。
己丑，以户部侍郎刘晏兼河南道水陆转运都使。
丁酉，以张忠志为成德军节度使，统恒、赵、深、定、易五州，赐姓李，名宝臣。
初，辛云京引兵将出井陉，常山裨将王武俊说宝臣曰：今河东兵精锐，出境远斗，不可敌也。
且吾以寡当众，以曲遇直，战则必离，守则必溃，公其图之。
宝臣乃撤守备，举五州来降。
及复为节度使，以武俊之策为善，擢为先锋兵马使。
武俊，本契丹也，初名沿诺干。
郭子仪以仆固怀恩有平河朔功，请以副元帅让之。
己亥，以怀恩为河北副元帅，加左仆射兼中书令、单于、镇北大都护、朔方节度使。
十二月，庚申，初以太祖配天地。
唐代宗睿文孝武皇帝广德元年（癸卯公元763年）。
春，正月，己卯，追谥吴太后曰章敬皇后。
癸未，以国子祭酒刘晏为吏部尚书、同平章事，度支等使如故。
史朝义屡出战，皆败，田承嗣说朝义，令亲往幽州发兵，还救莫州，承嗣自请留守莫州。
朝义从之，选精骑五千自北门犯围而出。
朝义既去，承嗣即以城降，送朝义母、妻、子于官军。
于是仆固瑒、侯希逸、薛兼训等帅众三万追之，及于归义，与战，朝义败走。
时朝义范阳节度使李怀仙已因中使骆奉仙请降，遣兵马使李抱忠将兵三千镇范阳县，朝义至范阳，不得入。
大丈夫耻以诡计相图，愿早择去就以谋自全。
于是范阳人在朝义麾下者，并拜辞而去，朝义涕泣而已，独与胡骑数百既食而去。
甲辰，朝义首至京师。
闰月，己酉夜，有回纥十五人犯含光门，突入鸿胪寺，门司不敢遏。
癸亥，以史朝义降将薛嵩为相、卫、邢、洺、贝、磁六州节度使，田承嗣为魏、博、德、沧、瀛五州都防御使，李怀仙仍故地为幽州、卢龙节度使。
时河北诸州皆已降，嵩等迎仆固怀恩，拜于马首，乞行间自效；怀恩亦恐贼平宠衰，故奏留嵩等及李宝臣分帅河北，自为党援。
朝廷亦厌苦兵革，敬冀无事，因而授之。
回纥登里可汗归国，其部众所过抄掠，廪给小不如意，辄杀人，无所忌惮。
陈郑、泽潞节度使李抱玉欲遣官属置顿，人人辞惮，赵城尉马燧独请行。
比回纥将至，燧先遣人赂其渠帅，约毋暴掠，帅遣之旗曰：有犯令者，君处戮之。
燧取死囚为左右，小有违令，立斩之。
回纥相顾失色，涉其境者皆拱手遵约束。
抱玉奇之，燧因说抱玉曰：燧与回纥言，颇得其情。
仆固怀恩恃功骄蹇，其子瑒好勇而轻，今内树四帅，外交回纥，必有窥河东、泽潞之志，宜深备之。
抱玉然之。
初，长安人梁崇义以羽林射生从来瑱镇襄阳，累迁右兵马使。
崇义有勇力，能卷铁舒钩，沉毅寡言，得众心。
行军司马庞充将兵二千赴河南，至汝州，闻瑱死，引兵还袭襄州；左兵马使李昭拒之，充奔房州。
辛酉，葬至道大圣大明孝皇帝于泰陵；庙号玄宗。
庚午，葬文明武德大圣大宣孝皇帝于建陵；庙号肃宗。
夏，四月，庚辰，李光弼奏擒袁晃，浙东皆平。
时晁聚众近二十万，转攻州县，光弼使部将张伯仪将兵讨平之。
伯仪，魏州人也。
郭子仪数上言：吐蕃、党项不可忽，宜早为之备。
辛丑，遣兼御史大夫李之芳等使于吐蕃，为虏所留，二年乃得归。
群臣三上表请立太子；五月，癸卯，诏许俟秋成议之。
丁卯，制分河北诸州：以幽、莫、妫、檀、平、蓟为幽州管；恒、定、赵、深、易为成德军管；相、贝、邢、洺为相州管；魏、博、德为魏州管；沧、棣、冀、瀛为青淄管；怀、卫、河阳为泽潞管。
六月，癸酉，礼部侍郎华阴杨绾上疏，以为：古之选士必取行实，近世专尚文辞。
自隋炀帝始置进士科，犹试策而已；至高宗时，考功员外郎刘思立始奏进士加杂文，明经加帖，从此积弊，转而成俗。
朝之公卿以此待士，家之长老以此训子，其明经则诵贴括以求侥幸。
又，举人皆令投牒自应，如此，欲其返淳朴，崇廉让，何可得也。
请令县令察孝廉，取行著乡闾、学知经术者荐之于州。
剌史考试，升之于省。
任各占一经，朝廷择儒学之士，问经义二十条，对策三道，上第即注官，中第得出身，下第罢归。
又，道举亦非理国所资，望与明经、进士并停。
上命诸司通议，给事中李栖筠、左丞贾至、京兆尹严武并与绾同。
至议以为：今试学者以帖字为精通，考文者以声病为是非，风流颓弊，诚当厘改。
然自东晋以来，人多侨寓，士居乡土，百无一二；请兼广学校，保桑梓者乡里举焉，在流寓者痒序推焉。
敕礼部具条目以闻。
绾又请置五经秀才科。
庚寅，以魏博都防御使田承嗣为节度使。
同华节度使李怀让为程元振所谮，恐懼，自杀。
唐代宗睿文孝武皇帝广德元年（癸卯公元763年）。
秋，七月，壬寅，群臣上尊号曰宝应元圣文武孝皇帝。
壬子，赦天下，改元。
诸将讨史朝义者进官阶、加爵邑有差。
册回纥可汗为颉咄登蜜施合俱录英义建功毗伽可汗，可敦为娑墨光亲丽华毗伽可敦；左、右杀以下，皆加封赏。
戊辰，杨绾上贡举条目：秀才问经义二十条，对策五道；国子监举人，令博士荐于祭酒，祭酒试通者升之于省，如乡贡法。
明法，委刑部考试。
或以为明经、进士，行之已久，不可遽改。
事虽不行。
识者是之。
以仆固瑒为朔方行营节度使。
吐蕃入大震关，陷兰、廓、河、鄯、洮、岷、秦、成、渭等州，尽取河西、陇右之地。
初，仆固怀恩受诏与回纥可汗相见于太原；河东节度使辛云京以可汗乃怀恩婿，恐其合谋袭军府，闭城自守，亦不犒师。
及史朝义既平，诏怀恩送可汗出塞，往来过太原，云京亦闭城不与相闻。
怀恩将朔方兵数万屯汾州，使其子御史大夫瑒将万人屯榆次，裨将李光逸等屯祈县，，皆汉古县，属太原。
中使骆奉仙至太原，云京厚结之，为言怀恩与回纥连谋，反状已露。
丙子，出幸陕州，官吏藏窜，六军逃散。
上才出苑门，渡浐水，射生将王献忠拥四百骑叛还长安，胁丰王珙等十王西迎吐蕃。
会观军容使鱼朝恩将神策军自陕来迎，上乃幸朝恩营。
戊寅，吐蕃入长安，高晖与吐蕃大将马重英等立故邠王守礼之孙广武王承宏为帝，改元，置百官，以前翰林学士于可封等为相。
吐蕃既立广武王承宏，欲掠城中士、女、百工，整众归国。
子仪使左羽林大将军长孙全绪将二百骑出蓝田观虏势，令第五琦摄京兆尹，与之偕行，又令宝应军使张知节将兵继之。
前光禄卿殷仲卿聚众近千人，保蓝田，与全绪相表里，帅二百馀骑直度浐水。
壬辰，诏以元载判元帅行军司马，以第五琦为京兆尹。
癸巳，以郭子仪为西京留守。
甲午，子仪发商州。
巳亥，以鱼朝恩部将皇甫温为陕州刺史，周智光为华州刺史。
骠骑大将军、判元帅行军司马程元振专权自恣，人畏之甚于李辅国。
王甫自称京兆尹，聚众二千馀人，署置官属，暴横长安中。
壬寅，郭子仪至浐水西，甫按兵不出。
白孝德与邠宁节度使张蕴琦将兵屯畿县，子仪召之入城，京畿遂安。
宦官广州市舶使吕太一发兵作乱，节度使张休弃城奔端州。
太一纵兵焚掠，官军讨平之。
吐蕃还至凤翔，节度使孙志直闭城拒守，吐蕃围之数日。
十二月，丁亥，车驾发陕州。
左丞颜真卿请上先谒陵庙，然后还宫，元载不从，真卿怒曰：朝廷岂堪相公再坏邪。
载由是衔之。
甲午，上至长安，郭子仪帅城中百官及诸军迎于沪水东，伏地待罪。
上劳之曰：用卿不早，故及于此。
乙未，以苗晋卿为太保，裴遵庆为太子少傅，并罢政事；以宗正卿李岘为黄门侍郎、同平章事。
程元振既得罪，归三原，闻上还宫，衣妇人服，私入长安，复规任用，京兆府擒之以闻。
吐蕃陷松、维、保三州及云山新筑二城，西川节度使高适不能救，于是剑南西山诸州亦入于吐蕃矣。
唐代宗睿文孝武皇帝广德元年（癸卯公元763年）。
春，正月，壬寅，敕称程元振变服潜行，将图不轨，长流溱州。
癸卯，合剑南东、西川为一道，以黄门侍郎严武为节度使。
丙午，遣检校刑部尚书颜真卿宣慰朔方行营。
上之在陕也，真卿请奉诏召仆固怀恩，上不许。
至是，上命真卿说谕怀恩入朝。
甲寅，礼仪使杜鸿渐奏：自今祀圜丘、方丘请以太祖配，祈谷以高祖配，大雩以大宗配，明堂以肃宗配。
从之。
乙卯，立雍王适为皇太子。
魏博节度使田承嗣奏名所管曰天雄军，从之。
仆固怀恩既不为朝廷所用，遂与河东都将李竭诚潜谋取太原；辛云京觉之，杀竭诚，乘城设备。
癸亥，以刘晏为太子宾客，李岘为詹事，并罢政事。
丁卯，以郭子仪为朔方节度大使。
二月，子仪至河中。
都虞候张维岳在沁州，闻怀恩去，乘传至汾州，抚定其众，杀焦晖、白玉而窃其功，以告郭子仪。
戊子，赦天下。
自丧乱以来，汴水堙废，漕运者自江、汉抵梁、洋，迂险劳费。
三月，己酉，以太子宾客刘晏为河南、江、淮以来转运使，议开汴水。
甲子，盛王琦薨。
党项寇同州，郭子仪使开府仪同三司李国臣击之，曰：虏得间则出掠，官军至则逃入山，宜使羸师居前以诱之，劲骑居后以覆之。
夏，五月，癸丑，初行五纪历。
庚申，礼部侍郎杨绾奏岁贡教弟力田无实状，及童子科皆侥幸；悉罢之。
郭子仪以安、史昔据洛阳，故诸道置节度使以制其要冲；今大盗已平，而所在聚兵，耗蠹百姓，表请罢之，仍自河中为始。
秋，七月，庚子，税天下青苗钱以给百官俸。
大尉兼侍中、河南副元帅、临淮武穆王李光弼，治军严整，指顾号令，诸将莫敢仰视，谋定而后战，能以少制众，与郭子仪齐名。
郭子仪自河中入朝，会泾原奏仆固怀恩引回纥、吐蕃十万众将入寇，京师震骇，诏子仪帅诸将出镇奉天。
甲午，加王缙东都留守。
河中尹兼节度副使崔寓发镇兵西御吐蕃，为法不一。
九月，丙申，镇兵作乱，掠官府及居民，终夕乃定。
丙午，加河东节度使辛云京同平章事。
辛亥，以郭子仪充北道邠宁、泾原、河西以来通和吐蕃使，以陈郑、泽潞节度使李抱玉充南道通和吐蕃使。
子仪闻吐蕃逼邠州，甲寅，遣其子朔方兵马使晞将兵万人救之。
己未，剑南节度使严武破吐蕃七万众，拔当狗城。
关中虫蝗、霖雨，米斗千馀钱。
仆固怀恩前军至宜禄，郭子仪使右兵马使本国臣将兵为郭晞后继。
邠宁节度使白孝德败吐蕃于宜禄。
冬，十月，怀恩引回纥、吐蕃至晞州，白教德、郭晞闭城拒守。
庚午，严武拔吐蕃盐川城。
仆固怀恩与回纥、吐蕃进逼奉天，京师戒严。
诸将请战，郭子仪不许，曰：虏深入吾地，利于速战，吾坚壁以待之，彼以吾为怯，必不戒，乃可破也。
怀恩之南寇也，河西节度使杨志烈发卒万千，谓监军柏文达曰：河西锐卒，尽于此矣。
君将之以攻灵武，则怀恩有返顾之虑，此亦救京师之一奇也。
文达遂将其众击摧砂堡、灵武县，皆下之，进攻灵州。
怀恩闻之，自永寿遽归，使蕃、浑二千骑夜袭文达，大破之，士卒死者殆半。
文达将馀众归凉州，哭而入。
志烈迎之曰：此行有安京室之功，卒死何伤。
士卒怨其言。
未几，吐蕃围凉州，士卒不为用；志烈奔甘州，为沙陀所杀，凉州遂陷。
沙陀姓朱耶，世居沙陀碛，因以为名。
十一月，丁未，郭子仪自行营入朝。
五谷防御使薛景仙讨南山群盗，连月不克，上命李抱玉讨之。
贼帅高玉最强，抱玉遣兵马使李崇客将四百骑自洋州入，袭之于桃虢川，大破之；玉走成固。
十二月，乙丑，加郭子仪尚书令。
是岁，户部奏：户二百九十馀万，口一千六百九十馀万。
唐代宗睿文孝武皇帝永泰元年（乙巳公元765年）。
春，正月，癸卯朔，改元，赦天下。
戊申，加陈郑、泽潞节度使李抱玉凤翔、陇右节度使，以其从弟殿中少监抱真为泽潞节度副使。
二月，戊寅，党项寇富平，焚定陵殿。
庚辰，仪王璲薨。
三月，壬辰朔，命左仆射裴冕、右仆射郭英乂等文武之臣十三人于集贤殿待制。
左拾遗洛阳独孤及上疏曰：陛下召冕等待制以备询问，此五帝盛德也。
丙午，以李抱玉同平章事，镇凤翔如故。
庚戌，吐蕃遣使请和，诏元载、杜鸿渐与盟于兴唐寺。
上问郭子仪：吐蕃请盟，何如。
对曰：吐蕃利我不虞，若不虞而来，国不可守矣。
乃相继遣河中兵戍奉天，又遣兵巡泾原以觇之。
是春不雨，米斗千钱。
夏，四月，丁丑，命御史大夫王翊充诸道税钱使。
河东道租庸、盐铁使裴谞入奏事，上问：榷酤之利，岁入几何。
辛卯，剑南节度使严武薨。
五月，癸丑，以右仆射郭英乂为剑南节度使。
畿内麦稔，京兆尹第五琦请税百姓田，十亩收其一，曰：此古什一之法也。
上从之。
平卢节度使侯希逸镇淄青，好游畋，营塔寺，军州苦之。
兵马使李怀玉得众心，希逸忌之，因事解其军职。
希逸与巫宿于城外，军士闭门不纳，奉怀玉为帅。
希逸奔滑州上表待罪，诏赦之，召还京师。
甲午，以上女升平公主嫁郭子仪之子暧。
九月，庚寅朔，置百高座于资圣、西明两寺，讲《仁王经》，内出经二宝舆，以人为菩萨、鬼神之状，导以音乐卤簿，百官迎于光顺门外，从至寺。
仆固怀恩诱回纥、吐蕃、吐谷浑、党项、奴剌数十万众俱入寇，令吐蕃大将尚结悉赞磨、马重英等自北道趣奉天，党项帅任敷、郑庭、郝德等自东道趣同州，吐谷浑、奴剌之众自西道趣盩厔，回纥继吐蕃之后，怀恩又以朔方兵继之。
郭子仪使行军司马赵复入奏曰：虏皆骑兵，其来如飞，不可易也。
请使诸道节度使凤翔李抱玉、滑濮李光庭、邠宁白孝德、镇西马璘、河南郝庭玉、淮西李忠臣各出兵以扼其冲要。
吐蕃至邠州，白孝德婴城自守。
是日，吐蕃十万众至奉天，京城震恐。
朔方兵马使浑瑊、讨击使白元光先戍奉天，虏始列营，瑊帅骁骑二百直冲之，身先士卒，虏众披靡。
自丙午至甲寅，大雨不止，故虏不能进。
吐蕃移兵攻醴泉，党项西掠白水，东侵蒲津。
丁巳，吐蕃大掠男女数万而去，所过焚庐舍，蹂禾嫁殆尽。
周智光引兵邀击，破之于澄城北，因逐北至鄜州。
智光素与杜冕不协，遂杀鄜州剌史张麟，坑冕家属八十一人，焚坊州庐舍三千馀家。
冬，十月，己未，复讲经于资圣寺。
吐蕃退至邠州，遇回纥，复相与入寇，辛酉，至奉天。
癸亥，党项焚同州官廨、民居而去。
丙寅，回纥、吐蕃合兵围泾阳，子仪命诸将严设守备而不战。
丁丑，仆固怀恩将张休藏等降。
辛巳，诏罢亲征，京城解严。
初，肃宗以陕西节度使郭英乂领神策军，使内侍鱼朝恩监其军；英乂入为仆射，朝恩专将之。
郭子仪以仆固名臣、李建忠等皆怀恩骁将，恐逃入外夷，请招之。
名臣，怀恩之侄也，时在回纥营。
上敕并旧将有功者皆赦其罪，令回纥送之。
壬午，名臣以千馀骑来降。
子仪使开府仪同三司慕容休贞以书谕党项帅郑庭、郝德等，皆诣凤翔降。
甲申，周智光诣阙献捷，再宿归镇。
智光负专杀之罪未治，上既遣而悔之。
乙酉，回纥胡禄都督等二百馀人入见，前后赠赉缯帛十万匹；府藏空竭，税百官俸以给之。
唐代宗睿文孝武皇帝永泰元年（乙巳公元765年）。
闰十月，乙巳，郭子仪入朝。
唐代宗睿文孝武皇帝大历九年（甲寅公元774年）。
春，正月，壬寅，田神功薨于京师。
澧朗镇遏使杨猷自澧州沿江而下，擅出境至鄂州，诏听入朝。
猷遂溯汉江而上，复州、郢州皆闭城自守，山南东道节度使梁崇义发兵备之。
二月，辛未，徐州军乱，刺史梁乘逾城走。
谏议大夫吴损使吐蕃，留之累年，竟病死虏中。
庚辰，汴宋兵防秋者千五百人，盗库财溃归，田神功薨故也。
己丑，以神功弟神玉知汴宋留后。
癸巳，郭子仪入朝，上言：朔方，国之北门，中间战士耗散，什才有一。
今吐蕃兼河、陇之地，杂羌、浑之众，势强十倍。
愿更于诸道各发精卒，成四、五万人，则制胜之道必矣。
三月，戊申，以皇女永乐公主许妻魏博节度使田承嗣之子华。
上意欲固结其心，而承嗣益骄慢。
戊午，以澧朗镇遏使杨猷为洮州刺史、陇右节度兵马使。
夏，四月，甲申，郭子仪辞还邠州，复为上言边事，至涕泗交流。
壬辰，赦天下。
五月，丙午，杨猷自澧州入朝。
泾原节度使马璘入朝，讽将士为己表求平章事。
丙寅，以璘为左仆射。
六月，卢龙节度使朱泚遣弟滔奉表请入朝，且请自将步骑五千防秋；上许之，仍为之先筑大第于京师以待之。
京师旱，京兆尹黎幹作土龙祈雨，自与巫觋更舞。
弥月不雨，又祷于文宣王。
上闻之，命撤土龙，减膳节用。
秋，七月，戊午，雨。
朱泚入朝，至蔚州，有疾，诸将请还，俟间而行。
泚曰：死则舆尸而前。
诸将不敢复言。
九月，庚子，至京师，士民观者如堵。
辛丑，宴泚及将士于延英殿，犒赏之盛，近时未有。
甲辰，命郭子仪、李抱玉、马璘、朱泚分统诸道防秋之兵。
冬，十月，壬申，信王瑝薨。
乙亥，梁王璿薨。
魏博节度使田承嗣诱昭义将吏使作乱。
唐代宗睿文孝武皇帝大历十年（乙卯公元775年）。
春，正月，丁酉，昭义兵马使裴志清逐留后薛㟧，帅其众归承嗣。
承嗣声言救援，引兵袭相州，取之。
奔洺州，上表请入朝，许之。
辛丑，郭子仪入朝。
壬寅，寿王瑁薨。
乙巳，朱泚表请留阙下，以弟滔知幽州、卢龙留后，许之。
昭义裨将薛择为相州刺史，薛雄为卫州刺史，薛坚为洺州刺史，皆薛嵩之族也。
戊申，上命内侍孙知古如魏州谕田承嗣，使各守封疆；承嗣不奉诏，癸丑，遣大将卢子期取洺州，杨光朝攻卫州。
乙卯，西川节度使崔宁奏破吐蕃数万于西山，斩首万级，捕虏数千人。
丙辰，诏：诸道兵有逃亡者，非承制敕，无得辄召募。
二月，乙丑，田承嗣诱卫州刺史薛雄，雄不从，使盗杀之，屠其家，尽据相、卫四州之地，自置长吏，掠其精兵良马，悉归魏州；逼孙知古与共巡磁、相二州，使其将士割耳剺面，请承嗣为帅。
辛未，立皇子述为睦王，逾为郴王，连为恩王，遘为鄜王，迅为随王，造为忻王，暹为韶王，运为嘉王，遇为端王，遹为循王，通为恭王，达为原王，逸为雅王。
丙子，以华州刺史李承昭知昭义留后。
三月，甲午朔，陕州军乱，逐兵马使赵令珍。
观察使李国清不能禁，卑辞，遍拜将士，乃得脱去。
军士大掠库物。
会淮西节度使李忠臣入朝，过陕，上命忠臣按之。
将士畏忠臣兵威，不敢动。
忠臣设棘围，令军士匿名投库物，一日，获万缗，尽以给其从兵为赏。
乙巳，薛㟧、常休明皆诣阙请罪，上释不问。
初，成德节度使李宝臣、淄青节度使李正己，皆为田承嗣所轻。
宝臣弟宝正娶承嗣女，在魏州，与承嗣子维击毬，马惊，误触维死；承嗣怒，囚宝正，以告宝臣。
时朱滔方恭顺，与宝臣及河东节度使薛兼训攻其北，正己与淮西节度使李忠臣等攻其南。
五月，乙未，承嗣将霍荣国以磁州降。
丁未，李正己攻德州，拔之。
李忠臣统永平、河阳、怀、泽步骑四万进攻卫州。
六月，辛未，田承嗣遣其将裴志清等攻冀州，志清以其众降李宝臣。
甲戌，承嗣自将围冀州，宝臣使高阳军使张孝忠将精骑四千御之，宝臣大军继至；承嗣烧辎重而遁。
孝忠，本奚也。
田承嗣以诸道兵四合，部将多叛而懼，秋，八月，遣使奉表，请束身归朝。
辛巳，郭子仪还邠州。
子仪尝奏除州县官一人，不报，僚佐相谓曰：以令公勋德，奏一属吏而不从，何宰相之不知体。
子仪闻之，谓僚佐曰：自兵兴以来，方镇武臣多跋扈，凡有所求，朝廷常委曲从之；此无他，乃疑之也。
今子仪所奏事，人主以其不可行而置之，是不以武臣相待而亲厚之也；诸君可贺矣，又何怪焉。
闻者皆服。
己丑，田承嗣遣其将卢子期寇磁州。
九月，戊申，回纥白昼刺市人肠出，有司执之，系万年狱；其酋长赤心驰入县狱，斫伤狱吏，劫囚而去。
上亦不问。
壬子，吐蕃寇临泾，癸丑，寇陇州及普润，大掠人畜而去；百官往往遣家属出城窜匿。
丙辰，凤翔节度使李抱玉奏破吐蕃于义宁。
李宝臣、李正己会于枣强，进围贝州，田承嗣出兵救之。
两军各飨士卒，成德赏厚，平卢赏薄；既罢，平卢士卒有怨言，正己恐其为变，引兵退，宝臣亦退。
李忠臣闻之，释卫州，南度河，屯阳武。
宝臣与朱滔攻沧州，承嗣从父弟庭玠守之；宝臣不能克。
吐蕃寇泾州，泾原节度使马璘破之于百里城。
戊午，命卢龙节度使朱泚出镇奉天行营。
冬，十月，辛酉朔，日有食之。
卢子期攻磁州，城几陷；李宝臣与昭义留后李承昭共救之，大破子期于清水，擒子期至京师；斩之。
河南诸将又大破田悦于陈留，田承嗣懼。
初，李正己遣使至魏州，承嗣囚之，至是，礼而遣之，遣使尽籍境内户口、甲兵、谷帛之数以与之，曰：承嗣今年八十有六，溘死无日，诸子不肖，悦亦孱弱，凡今日所有，为公守耳，岂足以辱公之师旅乎。
立使者于廷，南向，拜而授书；又图正己之像，焚香事之。
正己悦，遂按兵不进。
于是河南诸道兵皆不敢进。
承嗣既无南顾之虞，得专意北方。
承嗣知范阳宝臣乡里，心常欲之，因刻石作谶云：二帝同功势万全，将田为侣入幽燕。
密令瘗宝臣境内，使望气者言彼有王气，宝臣掘而得之。
又令客说之曰：公与朱滔共取沧州，得之，则地归国，非公所有。
公能舍承嗣之罪，请以沧州归公，仍愿从公取范阳以自效。
公以精骑前驱，承嗣以步卒继之，蔑不克矣。
宝臣喜，谓事合符谶，遂与承嗣通谋，密图范阳，承嗣亦陈兵境上。
宝臣谓滔使者曰：闻朱公仪貌如神，愿得画像观之。
滔与之。
宝臣置于射堂，与诸将共观之，曰：真神人也。
滔军于瓦桥，宝臣选精骑二千，通夜驰三百里袭之，戒曰：取貌如射堂者。
时两军方睦，滔不虞有变，狼狈出战而败，会衣他服得免。
宝臣欲乘胜取范阳，滔使雄武军使昌平刘怦守留府。
宝臣知有备，不敢进。
承嗣闻幽、恒兵交，即引军南还，使谓宝臣曰：河内有警，不暇从公，石上谶文，吾戏为之耳。
宝臣惭怒而退。
宝臣既与朱滔有隙，以张孝忠为易州刺史，使将精骑七千以备之。
丙寅，贵妃独孤氏薨，丁卯，追谥贞懿皇后。
十一月，丁酉，田承嗣将吴希光以瀛州降。
岭南节度使路嗣恭擢流人孟瑶、敬冕为将，讨哥舒晃。
瑶以大军当其冲，冕自间道轻入，丁未，克广州，斩哥舒晃及其党万馀人。
十二月，回纥千骑寇夏州，州将梁荣宗破之于乌水。
元载、王缙奏魏州盐贵，请禁盐入其境以困之。
上不许，曰：承嗣负朕，百姓何罪。
田承嗣请入朝，李正己屡为之上表，乞许其自新。
唐代宗睿文孝武皇帝大历十一年（丙辰公元776年）。
春，正月，壬辰，遣谏议大夫杜亚使魏州宣慰。
辛亥，西川节度使崔宁奏破吐蕃四节度及突厥、吐谷浑、氐、羌群蛮众二十馀万，斩首万馀级。
二月，庚辰，田承嗣复遣使上表，请入朝。
上乃下诏，赦承嗣罪，复其官爵，听与家属入朝，其所部拒朝命者，一切不问。
辛巳，增朔方五城戍兵，以备回纥。
三月，戊子，河阳军乱，逐监军冉庭兰出城，大掠三日。
庭兰成备而入，诛乱者数十人，乃定。
五月，汴宋留后田神玉卒。
都虞候李灵曜杀兵马使、濮州刺史孟鉴，北结田承嗣为援。
癸巳，以永平节度使李勉兼汴、宋等八州留后。
乙未，以灵曜为濮州刺史，灵曜不受诏。
六月，戊午，以灵曜为汴宋留后，遣使宣慰。
秋，七月，田承嗣遣兵寇滑州，败李勉。
吐蕃寇石门，入长泽川。
八月，丙寅，加卢龙节度使朱泚同平章事。
李灵曜既为留后，益骄慢，悉以其党为管内八州刺史、县令，欲效河北诸镇。
甲申，诏淮西节度使李忠臣、永平节度使李勉、河阳三城使马燧讨之。
淮南节度使陈少游、淄青节度使李正己皆进兵击灵曜。
汴宋兵马使、摄节度副使李僧惠，灵曜之谋主也。
宋州牙门将刘昌遣曾神表潜说僧惠；僧惠召问计，昌为之泣陈逆顺。
僧惠乃与汴宋牙将高凭、石隐金遣神表奉表诣京师，请讨灵曜。
九月，壬戌，以僧惠为宋州刺史，凭为曹州刺史，隐金为郓州刺史。
乙丑，李忠臣、马燧军于郑州，灵曜引兵逆战；两军不意其至，退军荥泽，淮西军士溃去者什五六。
郑州士民皆惊，走入东都。
忠臣将归淮西，燧固执不可，曰：以顺讨逆，何忧不克。
奈何自弃功名。
坚壁不动。
忠臣闻之，稍收散卒，数日皆集，军势复振。
戊辰，李正己奏克郓、濮二州。
壬申，李僧惠败灵曜兵于雍丘。
冬，十月，李忠臣、马燧进击灵曜，忠臣行汴南，燧行汴北，屡破灵曜兵；壬寅，与陈少游前军合，与灵曜大战于汴州城西，灵曜败，入城固守。
癸卯，忠臣等围之。
田承嗣遣田悦将兵救灵曜，败永平、淄青兵于匡城，乘胜进军汴州，乙巳，营于城北数里。
甲寅，李勉械送李灵曜至京师；斩之。
十二月，丁亥，李正己、李宝臣并加同平章事。
泾原节度使马璘疾亟，以行军司马段秀实知节度事，付以后事。
璘家富有无算，治第京师，甲于勋贵，中堂费二十万缗，他室所减无几，其子孙无行，家貲寻尽。
戊戌，昭义节度使李承昭表称疾笃，以泽潞行军司马李抱真兼知磁、邢两州留后。
庚戌，加淮西节度使李忠臣同平章事，仍领汴州刺史，治汴州。
唐代宗睿文孝武皇帝大历十二年（丁巳公元777年）。
春，三月，乙卯，兵部尚书、同平章事、凤翔、怀泽潞、秦陇节度使李抱玉薨，弟抱真仍领怀泽潞留后。
癸亥，以河东行军司马鲍防为河东节度使。
防，襄州人也。
田承嗣竟不入朝，又助李灵曜，上复命讨之。
承嗣乃复上表谢罪。
上亦无如之何，庚午，悉复承嗣官爵，仍令不必入朝。
中书侍郎、同平章事元载专横，黄门侍郎、同平章事王缙附之，二人俱贪。
载妻王氏及子伯和、仲武，缙弟、妹及尼出入者，争纳贿赂。
又以政事委群吏，士之求进者，不结其子弟及主书卓英倩等，无由自达。
上含容累年，载、缙不悛。
夏，四月，壬午，以太常卿杨绾为中书侍郎，礼部侍郎常衮为门下侍郎，并同平章事。
绾性清简俭素，制下之日，朝野相贺。
郭子仪方宴客，闻之，减坐中声乐五分之四。
京兆尹黎幹，驺从甚盛，即日省之，止存十骑。
十丞崔宽，第舍宏侈，亟毁撤之。
癸未，贬吏部侍郎杨炎、谏议大夫韩洄、包佶、起居舍人韩会等十馀人，皆载党也。
炎，凤翔人。
载常引有文学才望者一人亲厚之，异日欲以代己，故炎及于贬。
洄，滉之弟。
会，南阳人也。
上初欲尽诛炎等，吴凑谏救百端，始贬官。
丁酉，吐蕃寇黎、雅州；西川节度使崔宁击破之。
五月，辛亥，诏自都团练使外，悉罢诸州团练守捉使。
又令诸使非军事要急，无得擅召刺史及停其职务，差人权摄。
又定诸州兵，皆有常数，其召募给家粮、春冬衣者，谓之官健”；差点土人，春夏归农、秋冬追集、给身粮酱菜者，谓之团结”。
自兵兴以来，州县官俸给不一，重以元载、王缙随情徇私，刺史月给或至千缗、或数十缗，至是，始定节度使以下至主簿、尉俸禄，掊多益寡，上下有叙，法制粗立。
戊寅，卓英倩等皆杖死。
上方倚杨绾，使釐革弊政，会绾有疾，秋，七月，己巳，薨。
上痛悼之甚，谓群臣曰：天不欲朕致太平，何夺朕杨绾之速。
八月，癸未，赐东川节度使鲜于叔明姓李氏。
杨绾、常衮荐湖州刺史颜真卿，上即日召还；甲辰，以为刑部尚书。
九月，辛酉，以四镇、北庭行营兼泾原、郑颍节度副使段秀实为节度使。
秀实军令简约，有威惠，奉身清俭，室无姬妾，非公会，未尝饮酒听乐。
吐蕃八万众军于原州北长泽监，己巳，破方渠，入拔谷；郭子仪使裨将李怀光救之，吐蕃退。
庚午，吐蕃寇坊州。
冬，十月，乙酉，西川节度使崔宁奏大破吐蕃于望汉城。
先是，秋霖，河中府池盐多败。
户部侍郎判度支韩滉恐盐户减税，丁亥，奏雨虽多，不害盐，仍有瑞盐生。
上疑其不然，遣谏议大夫义兴蒋镇往视之。
吐蕃寇盐、夏州，又寇长武；郭子仪遣将拒却之。
以永平军押牙匡城刘洽为宋州刺史。
仍以宋、泗二州隶永平军。
京兆尹黎幹奏秋霖损稼，韩滉奏幹不实；上命御史按视，丁未，还奏，所损凡三万馀顷。
渭南令刘澡阿附度支，称县境苗独不损；御史赵计奏与澡同。
上曰霖雨溥溥，岂得渭南独无。
更命御史朱敖视之，损三千馀顷。
上叹息久之，曰：县令，字人之官，不损犹应言损，乃不仁如是乎。
贬澡南浦尉，计澧州司户，而不问滉。
十一月，壬子，山南西道节度使张献恭奏破吐蕃万馀众于岷州。
十二月，丙戌，朱泚自泾州还京师。
丁亥，崔宁奏破吐蕃十馀万众，斩首八千馀级。
庚子，以朱泚兼陇右节度使，知河西、泽潞行营。
平卢节度使李正己先有淄、青、齐、海、登、莱、沂、密、德、棣十州之地，及李灵曜之乱，诸道合兵攻之，所得之地，各为己有，正己又得曹、濮、徐、兗、郓五州，因自青州徙治郓州，使其子前淄州刺史纳守青州。
癸卯，以纳为青州刺史。
是时田承嗣据魏、博、相、卫、洺、贝、澶七州，李宝臣据恒、易、赵、定、深、冀、沧七州，各拥众五万；梁崇义据襄、邓、均、房、复、郢六州，有众二万；相与根据蟠结，虽奉事朝廷而不用其法令，官爵、甲兵、租赋、刑杀皆自专之，上宽仁，一听其所为。
唐代宗睿文孝武皇帝大历十三年（戊午公元778年）。
春，正月，辛酉，敕毁白渠支流碾硙以溉田。
升平公主有二硙，入见于上，请存之。
上曰：吾欲以利苍主，汝识吾意，当为众先。
公主即日毁之。
戊辰，回纥寇太原，河东押牙泗水李自良曰：回纥精锐远来求斗，难与争锋；不如筑二垒于归路，以兵戍之。
留后鲍防不从，遣大将焦伯瑜等逆战；癸酉，遇虏于阳曲，大败而还，死者万馀人。
己亥，吐蕃遣其将马重英帅众四万寇灵州，塞填汉、御史、尚书三渠水口以弊屯田。
三月，甲戌，回纥使还，过河中，朔方军士掠其辎重，因大掠坊市。
夏，四月，甲辰，吐蕃寇灵州，朔方留后常谦光击破之。
六月，戊戌，陇右节度使朱泚献猫鼠同乳不相害者以为瑞；常衮帅百官称贺。
中书舍人崔祐甫独不贺，曰：物反常为妖，猫捕鼠，乃其职也，今同乳，妖也。
何乃贺为。
宜戒法吏之不察奸、边吏之不御寇者，以承天意。
上嘉之。
祐甫，沔之子也。
秋，七月，壬子，以祐甫知吏部选事。
祐甫数以公事与常衮争，由是恶之。
戊午，郭子仪奏以回纥犹在塞上，边人恐懼，请遣邠州刺史浑瑊将兵镇振武军，从之。
回纥始去。
辛未，吐蕃将马重英二万众寇盐、庆二州，郭子仪遣河东朔方都虞候李怀光击却之。
八月，乙亥，成德节度使李宝臣请复姓张，许之。
吐蕃二万众寇银、麟州、略党项杂畜，郭子仪遣李怀光等击破之。
上悼念贞懿皇后不已，殡于内殿，累年不忍葬；丁酉，始葬于庄陵。
九月，庚午，吐蕃万骑下青石岭，逼泾州。
诏郭子仪、朱泚与段秀实共却之。
冬，十二月，丙戌，以吏部尚书、转运、盐铁等使刘晏为左仆射，知三铨及使职如故。
郭子仪入朝，命判官京兆杜黄裳主留务。
李怀光阴谋代子仪，矫为诏书，欲诛大将温儒雅等。
以给事中杜亚为江西观察使。
上召江西判官李泌入见，语以元载事，曰：与卿别八年，乃能除此贼。
赖太子发其阴谋，不然，几不见卿。
郭子仪以朔方节度副使张昙性刚率，谓其以武人轻己，衔之；孔目官吴曜为子仪所任，因而构之。
常衮言于上曰：陛下久欲用李泌，昔汉宣帝欲用人为公卿，必先试理人，请且以为刺史，使周知人间利病，俟报政而用之。
唐代宗睿文孝武皇帝大历十四年（己未公元779年）。
春，正月，壬戌，以李泌为澧州刺史。
二月，癸未，魏博节度使田承嗣薨。
有子十一人，以其侄中军兵马使悦为才，使知军事，而诸子佐之。
甲申，以悦为魏博留后。
淮西节度使李忠臣，贪残好色，将吏妻女美者，多逼淫之，悉以军政委妹婿节度副使张惠光。
惠光挟势暴横，军州苦之。
左厢都虞候李希烈，忠臣之族子也，为众所服。
希烈因众心怨怒，三月，丁未，与大将丁暠等杀惠光父子而逐忠臣。
辛酉，以容管经略使王翃为河中少尹、知府事。
河东副元帅留后部将凌正暴横，翃抑之。
正与其徒乘夜作乱，翃知之，故缩漏水数刻以差其期，贼惊，溃走，擒正，诛之，军府乃安。
成德节度使张宝臣既请复姓，又不自安，更请赐姓；夏，四月，癸未，复赐姓李。
常衮性刚急，为政苛细，不合众心。
中书舍人崔祐甫指以示众曰：臣哭君前，有扶礼乎。
会议群臣丧服，衮以为：礼，臣为君斩衰三年。
高宗以来，皆遵汉制。
及玄宗、肃宗之丧，始服二十七日。
今遗诏云：天下吏人，三日释服。
古者卿大夫从君而服，皇帝二十七日而除，在朝群臣亦当如之。
初，肃宗之世，天下务殷，宰相常有数人，更直决事，或休沐各归私第，诏直事者代署其名而奏之，自是踵为故事。
时郭子仪、朱泚虽以军功为宰相，皆不预朝政，衮独居政事堂，代二人署名奏祐甫。
祐甫既贬，二人表言其非罪，上问：卿向言可贬，今云非罪，何也。
二人对，初不知。
上初即位，以衮为欺罔，大骇。
甲戌，百官衰绖，序立于月华门，有制，贬衮为潮州刺史，以祐甫为门下侍郎、同平章事，闻者震悚。
祐甫至昭应而还。
既而群臣丧服竟用衮议。
初，至德以后，天下用兵，诸将竞论功赏，故官爵不能无滥。
及永泰以来，天下稍平，而元载、王缙秉政，四方以贿求官者相属于门，大者出于载、缙，小者出于卓英倩等，皆如所欲而去。
臣光曰：臣闻用人者，无亲疏、新故之殊，惟贤、不肖之为察。
诏罢省四方贡献之不急者，又罢梨园使及乐工三百馀人，所留者悉隶太常。
郭子仪以司徒、中书令领河中尹、灵州大都督、单于、镇北大都护、关内、河东副元帅、朔方节度、关内支度、盐池、六城水运大使、押蕃部并营田及河阳道观察等使，权任既重，功名复大，性宽大，政令颇不肃，代宗欲分其权而难之，久不决。
丙戌，诏曰：泽州刺史李鷃上《庆云图》。
朕以时和年丰为嘉祥，以进贤显忠为良瑞，如卿云、灵芝、珍禽、奇兽、怪草、异木，何益于人。
布告天下，自今有此，无得上献。
内庄宅使上言诸州有官租万四千馀斛，上令分给所在充军储。
先是，诸国屡献驯象，凡四十有二，上曰：象费豢养而违物性，将安用之。
命纵于荆山之阳，及豹、貀、斗鸡、猎犬之类，悉纵之。
又出宫女数百人。
于是中外皆悦，淄青军士，至投兵相顾曰：明主出矣，吾属犹反乎。
戊子，以淮西留后李希烈为节度使。
辛卯，以河阳镇遏使马燧为河东节度使。
河东承百井之败，骑士单弱，燧悉召牧马厮役，得数千人，教之数月，皆为精骑。
兵部侍郎黎幹，狡险谀佞，与宦官特进刘忠翼相亲善。
忠翼本名清潭，恃宠贪纵。
二人皆为众所恶。
时人或言幹、忠翼尝劝代宗立独孤贵妃为皇后，妃子韩王迥为太子。
以户部侍郎判度支韩滉为太常卿，以吏部尚书刘晏判度支。
先是晏、滉分掌天下财赋，晏掌河南、山南、江淮、岭南，滉掌关内，河东、剑南，至是，晏始兼之。
上素闻滉掊克过甚，故罢其利权，寻出为晋州刺史。
六月，己亥朔，赦天下。
西川节度使崔宁、永平节度使李勉并同平章事。
诏：天下冤滞，州府不为理，听诣三司使，以中丞、舍人、给事中各一人，日于朝堂受词。
推决尚未尽者，听挝登闻鼓。
自今无得复奏置寺观及请度僧尼。
于是挝登闻鼓者甚众。
右金吾将军裴谞上疏，以为：讼者所争皆细故，若天子一一亲之，则安用吏理乎。
上乃悉归之有司。
制：应山陵制度，务从优厚，当竭帑藏以供其费。
刑部员外郎令孤峘上疏谏，其略曰：臣伏读遗诏，务从俭约，若制度优厚，岂顾命之意邪。
上答诏，略曰：非唯中朕之病，抑亦成朕之美，敢不闻义而徙。
峘，德棻之玄孙也。
庚子，立皇子诵为宣王，谟为舒王，谌为通王，谅为虔王，详为肃王。
乙巳，立皇弟廼为益王，傀为蜀王。
丙午，举先天事故，六品以上清望官，虽非供奉、侍卫之官，日令二人更直待制，以备顾问。
庚戌，以朱泚为凤翔尹。
甲子，以神策都知兵马使、右领军大将军王驾鹤为东都园苑使，以司农卿白琇珪代之，更名志贞。
驾鹤典禁兵十馀年，权行中外，诏下，上恐其生变；崔祐甫召驾鹤与语，留连久之，琇珪已视事矣。
李正己畏上威名，表献钱三十万缗；上欲受之，恐见欺，却之则无辞。
秋，七月，戊辰朔，日有食之。
初，代宗之世，事多留滞，四夷使者及四方奏计，或连岁不遣，乃于右银台门置客省以处之；及上书言事孟浪者、失职未叙者，亦寘其中，动经十岁。
常有数百人，并部曲、畜产动以千计，度支廪给，其费甚广。
上悉命疏理，拘者出之，事竟者遣之，当叙者任之，岁省谷万九千二百斛。
壬申，毁元载、马璘、刘忠翼之第。
初，天宝中，贵戚第舍虽极奢丽，而垣屋高下，犹存制度，然李靖家庙已为杨氏马厩矣。
及安、史乱后，法度堕弛，大臣、将帅、宦官竞治第舍，各穷其力而后止，时人谓之木妖。
上素疾之，故毁其尤者，仍命马氏献其园，隶宫司，谓之奉成园。
癸丑，减常贡宫中服用锦千匹、服玩数千事。
辛卯，罢天下榷酒收利。
唐代宗睿文孝武皇帝大历十四年（己未公元779年）。
八月，甲辰，以道州司马杨炎为门下侍郎，怀州刺史乔琳为御史大夫，并同平章事。
初，衡州刺史曹王皋有治行，湖南观察使辛京杲疾之，陷以法，贬潮州刺史。
朔方、邠宁节度使李怀光既代郭子仪，邠府宿将史抗、温儒雅、庞仙鹤、张献明、李光逸功名素出怀光右，皆怏怏不服。
九月，甲戌，改淮西为淮宁。
西川节度使、同平章事崔宁，在蜀十馀年，恃地险兵强，恣为淫侈，朝廷患之而不能易。
至是，入朝，加司空，兼山陵使。
南诏王閤罗凤卒，子凤迦异前死，孙异牟寻立。
冬，十月，丁酉朔，吐蕃与南诏合兵十万，三道入寇，一出茂州，一出扶、文，一出黎、雅，曰：吾欲取蜀以为东府。
初，马璘忌泾原都知兵马使李晟功名，遣入宿卫，为右神策都将。
上发禁兵四千人，使晟将之，发邠、陇、范阳兵五千，使金吾大将军安邑曲环将之，以救蜀。
东川出军，自江油趣白坝，与山南兵合击吐蕃、南诏，破之。
范阳兵追及于七盘，又破之，遂克维、茂二州。
李晟追击于大度河外，又破之。
吐蕃、南诏饥寒陨于崖谷死者八九万人。
吐蕃悔怒，杀诱导使之来者。
异牟寻懼，筑苴哶城，延袤十五里，徙居之。
吐蕃封之为日东王。
己酉，葬睿文孝武皇帝于元陵，庙号代宗。
十一月，丁丑，以晋州刺史韩滉为苏州刺史、浙江东、西观察使。
乔琳衰老耳聩，上或时访问，应对失次，所谋议复疏阔。
壬午，以琳为工部尚书，罢政事。
上由是疏张涉。
杨炎既留崔宁，二人由是交恶。
炎托以北边须大臣镇抚，癸巳，以京畿观察使崔宁为单于、镇北大都护、朔方节度使，镇坊州。
以荆南节度使张延赏为西川节度使。
又以灵盐节度都虞侯醴泉杜希全知灵、盐州留后；代州刺史张光晟知单于、振武等城、绥、银、麟、胜州留后；延州刺史李建徽知鄜、坊、丹州留后。
时宁既出镇，不当更置留后，炎欲夺宁权，且窥其所为，令三人皆得自奏事，仍讽之使伺宁过失。
十二月，乙卯，立宣王诵为皇太子。
丙寅晦，日有食之。
湖南贼帅王国良阻山为盗，上遣都官员外郎关播招抚之。
辞行，上问以为政之要，对曰：为政之本，必求有道贤人与之为理。
上曰：朕比以下诏求贤，又遣使臣广加搜访，庶几可以为理乎。
对曰：下诏所求及使者所荐，惟得文词干进之士耳，安有有道贤人肯随牒举选乎。
上悦。
唐德宗神武孝文皇帝建中元年（庚申公元780年）。
春，正月，丁卯朔，改元。
群臣上尊号曰圣神文武皇帝；赦天下。
唐初，赋敛之法曰租、庸、调，有田则有租，有身则有庸，有户则有调。
玄宗之末，版籍浸坏，多非其实。
及至德兵起，所在赋敛，迫趣取办，无复常准。
赋敛之司增数而莫相统摄，各随意增科，自立色目，新故相仍，不知纪极。
民富者丁多，率为官、为僧以免课役，而贫者丁多，无所伏匿，故上户优而下户劳。
吏因缘蚕食，民旬输月送，不胜困弊，率皆逃徙为浮户，其土著百无四五。
至是，炎建议作两税法，先计州县每岁所应费用及上供之数而赋于人，量出以制入。
户无主、客，以见居为簿；人无丁、中，以贫富为差；为行商者，在所州县税三十之一，使与居者均，无侥利。
居人之税，秋、夏两征之。
其租、庸、调杂徭悉省，皆总统于度支。
上用其言，因赦令行之。
初，左仆射刘晏为吏部尚书，杨炎为侍郎，不相悦。
元载之死，晏有力焉。
及上即位，晏久典利权，众颇疾之，多上言转运使可罢；又有风言晏尝密表劝代宗立独孤妃为皇后者。
杨炎为宰相，欲为元载报仇，因为上流涕言：晏与黎幹、刘忠翼同谋，臣为宰相不能讨，罪当万死。
崔祐甫言：兹事暖昧，陛下已旷然大赦，不当复究寻虚语。
炎乃建言：尚书省，国政之本，比置诸使，分夺其权，今宜复旧。
上从之。
甲子，诏天下钱谷皆归金部、仓部，罢晏转运、租庸、青苗盐铁等使。
二月，丙申朔，命黜陟使十一人分巡天下。
先是，魏博节度使田悦事朝廷犹恭顺，河北黜陟使洪经纶，不晓时务，闻悦军七万人，符下，罢其四万，令还农。
悦阳顺命，如符罢之。
既而集应罢者，激怒之曰：汝曹久在军中，有父母妻子，今一旦为黜陟使所罢，将何资以自衣食乎。
众大哭。
悦乃出家财以赐之，使各还部伍。
于是军士皆德悦而怨朝廷。
丁未，邠宁节度使李怀光兼四镇、北庭行营、泾原节度使，使移军原州，以四镇、北庭留后刘文喜为别驾。
京兆尹严郢奏：案朔方五城，旧屯沃饶之地，自丧乱以来，人功不及，因致荒废，十不耕一。
上用杨炎之言，托以奏事不实，己酉，贬刘晏为忠州刺史。
癸丑，以泽潞留后李抱真为节度使。
杨炎欲城原州以复秦、原，命李怀光居前督作，朱泚、崔宁各将万人翼其后。
三月，翰林学士、左散骑常侍张涉受前湖南观察使辛京杲金，事觉；上怒，欲置于法。
时李忠臣以检校司空、同平章事、奉朝请，言于上曰：陛下贵为天子，而先生以乏财犯法，以臣愚观之，非先生之过也。
上意解，辛未，放涉归田里。
辛京杲以私忿杖杀部曲，有司奏京杲罪当死，上将从之。
李忠臣曰：京杲当死久矣。
上问其故。
忠臣曰：京杲诸父兄弟皆战死，独京杲至今尚存，臣故以为当死久矣。
上悯然，左迁京杲诸王傅。
忠臣乘机救人，多此类。
杨炎罢度支、转运使，命金部、仓部代之。
五月，戊辰，以韦伦为太常卿。
乙酉，复遣伦使吐蕃。
伦请上自为载书，与吐蕃盟。
杨炎以为非敌，请与郭子仪辈为载书以闻，令上画可而已，从之。
六月，甲午朔，门下侍郎、同平章事崔祐甫薨。
术士桑道茂上言：陛下不出数年，暂有离宫之厄。
臣望奉天有天子气，宜高大其城以备非常。
辛丑，命京兆发丁夫数千，杂六军之士，筑奉天城。
初，回纥风俗朴厚，君臣之等不甚异，故众志专一，劲健无敌。
及代宗崩，上遣中使梁文秀往告哀，登里骄不为礼。
秋，七月，丙寅，邵州贼帅王国良降。
国良本湖南牙将，观察使辛京杲使戍武冈，以扞西原蛮。
京杲贪暴，国良家富，京杲以死罪加之。
辛巳，遥尊上母沈氏为皇太后。
荆南节度使庾准希杨炎指，奏忠州刺史刘晏与朱泚书求营救，辞多怨望，又奏召补州兵，欲拒朝命，炎证成之。
上密遣中使就忠州缢杀之，己丑，乃下诏赐死。
天下冤之。
晏专用榷盐法充军国之用。
时自许、汝、郑、邓之西，皆食河东池盐，度支主之；汴、滑、唐、蔡之东，皆食海盐，晏主之。
晏以为官多则民扰，故但于出盐之乡置盐官，收盐户所煮之盐转鬻于商人，任其所之，自馀州县不复置官。
其江岭间去盐乡远者，转官盐于彼贮之。
或商绝盐贵，则减价鬻之，谓之常平盐，官获其利而民不乏盐。
其始江、淮盐利不过四十万缗，季年乃六百馀万缗，由是国用充足而民不困弊。
其河东盐利，不过八十万缗，而价复贵于海盐。
晏于扬子置十场造船，每艘给钱千缗。
晏为人勤力，事无闲剧，必于一日中决之，不使留宿，后来言财利者皆莫能及之。
八月，甲午，振武留后张光晟杀回纥使者董突等九百馀人。
董突者，武义可汗之叔父也。
代宗之世，九姓胡常冒回纥之名，杂居京师，殖货纵暴，与回纥共为公私之患。
上即位，命董突尽帅其徒归国，辎重甚盛。
至振武，留数月，厚求资给，日食肉千斤，他物称是，纵樵牧者暴践果稼，振武人苦之。
光晟欲杀回纥，取其辎重，而畏其众强，未敢发。
九姓胡闻其种族为新可汗所诛，多道亡，董突防之甚急。
九姓胡不得亡，又不敢归，乃密献策于光晟，请杀回纥。
光晟喜其党类自离，许之。
上以陕州之辱，心恨回纥。
光晟知上旨，乃奏称：回纥本种非多，所辅以强者，群胡耳。
今闻其自相鱼肉，顿莫贺新立，移地健有孽子，及国相、梅錄各拥兵数千人相攻，国未定。
彼无财则不能使其众，陛下不乘此际除之，乃归其人，与之财，正所谓借寇兵赍盗粮者也。
请杀之。
三奏，上不许。
光晟乃使副将过其馆门，故不为礼；突董怒，执而鞭之数十。
光晟勒兵掩击，并群胡尽杀之，聚为京观。
独留二胡，使归国为证，曰：回纥鞭辱大将，且谋袭据振武，故先事诛之。
上征光晟为右金吾将军，遣中使王嘉祥征致信币。
回纥请得专杀者以复仇，上为之贬光晟为睦王傅以慰其意。
丁未，加卢龙、陇右、泾原节度使朱泚兼中书令，卢龙、陇右节度如故。
以舒王谟为四镇、北庭行军、泾原节度大使，以泾州牙前兵马使河中姚令言为留后。
谟，邈之子也，早孤，上子之。
癸丑，诏赠太后父、祖、兄、弟官，及自馀宗族男女拜官封邑者告第告身，凡百二十有七通；中使以马负而赐之。
大历以前，赋敛出纳俸给皆无法，长吏得专之；重以元、王秉政，货赂公行，天下不按赃吏者殆二十年。
惟江西观察使路嗣恭按虔州刺史源敷翰，流之。
上以宣歙观察使薛邕，文雅旧臣，征为左丞。
邕去宣州，盗隐官物以巨万计，殿中侍御史员寓发之。
冬，十月，己亥，贬连山尉。
于是州县始畏朝典，不敢放纵。
十一月，初令待制官外，更引朝集使二人，访以时政得失，远人疾苦。
先是，公主下嫁者，舅姑拜之，妇不答。
上命礼官定公主拜见舅、姑及婿之诸父、兄、姊之仪，舅、姑坐受于中堂，兄、姊立受于东序，如家人礼。
有县主将嫁，择用丁丑。
是日，上之从父妹卒，命罢之。
有司奏：供张已备，且殇服不足废事。
上曰：尔爱其费，我爱其礼。
卒罢之。
至德以来，国家多事，公主、郡、县主多不以时嫁。
有华发者，虽居禁中，或十年不见天子。
上始引见诸宗女，尊者致敬，卑者存慰，悉命嫁之。
所赍小大之物，必经心目。
己卯、庚辰二日，嫁岳阳等凡十一县主。
吐蕃见韦伦再至，益喜。
十二月，辛卯朔，伦还，吐蕃遣其相论饮明思等入贡。
是岁，册太子母王氏为淑妃。
天下税户三百八万五千七十六，籍后七十六万八千馀人，税钱一千八十九万八千馀缗，谷二百一十五万七千馀斛。
唐德宗神武孝文皇帝建中二年（辛酉公元781年）。
春，正月，戊辰，成德节度使李宝臣薨。
宝臣欲以军府传其子行军司马惟岳，以其年少暗弱，豫诛诸将之难制者深州刺史张献诚等，至有十馀人同日死者。
宝臣召易州刺史张孝忠，孝忠不往，使其弟孝节召之。
孝忠使孝节谓宝臣曰：诸将何罪，连颈受戮。
孝忠懼死，不敢往，亦不敢叛，正如公不入朝之意耳。
孝节泣曰：如此，孝节必死。
孝忠曰：往则并命，我在此，必不敢杀汝。
遂归，宝臣亦不之罪也。
兵马使王武俊，位卑而有勇，故宝臣特亲爱之，以女妻其子士真，士真复厚结其左右。
故孝忠、武俊独得全。
及薨，孔目官胡震，家僮王它奴劝惟岳匿丧二十馀日，诈为宝臣表，求令惟岳继袭，上不许。
遣给事中汲人班宏往问宝臣疾，且谕之。
惟岳厚赂宏，宏不受，还报。
惟岳乃发丧，自为留后，使将佐共奏求旌节，上又不许。
初，宝臣与李正己、田承嗣、梁崇义相结，期以土地传之子孙。
故承嗣之死，宝臣力为之请于朝，使以节授田悦；代宗从之。
悦初袭位，事朝廷礼甚恭，河东节度使马燧表其必反，请先为备。
至是悦屡为惟岳请继袭，上欲革前弊，不许。
或谏曰：惟岳己据父业，不因而命之，必为乱。
上曰：贼本无资以为乱，皆藉我土地，假我位号，以聚其众耳。
曏日因其所欲而命之多矣，而乱日益滋。
是爵命不足以已乱而适足以长乱也。
然则惟岳必为乱，命与不命等耳。
竟不许。
悦乃与李正己各遣使诣惟岳，潜谋勒兵拒命。
魏博节度副使田庭玠谓悦曰：尔藉伯父遗业，但谨事朝廷，坐享富贵，不亦善乎。
前定州刺史谷从政，惟岳之舅也，有胆略，颇读书，王武俊等皆敬惮之，为宝臣所忌，从政乃称病杜门。
惟诚者，惟岳之庶兄也，谦厚好书，得众心，其母妹为李正己子妇。
是日，惟岳送惟诚于正己，正己使复姓张，遂仕淄青。
御史中丞卢杞，弈之子也，貌丑，色如蓝，有口辩。
上悦之，丁未，擢为大夫，领京畿观察使。
郭子仪每见宾客，姬妾不离侧。
杞尝往问疾，子仪悉屏侍妾，独隐几待之。
或问其故，子仪曰：杞貌陋而心险，妇人辈见之必笑，他日杞得志，吾族无类矣。
丙午，更汴宋军名曰宣武。
振武节度使彭令芳苛虐，监军刘惠光贪婪。
乙卯，军士共杀之。
发京西防秋兵万二千人戍关东。
三月，置溵州于郾城。
辛巳，以汾州刺史王翃为振武军使、镇北、绥、银等州留后。
遣殿中少监崔汉衡使于吐蕃。
梁崇义虽与李正己等连结，兵势寡弱，礼数最恭。
五月，丙寅，以军兴，增商税为什一。
田悦卒与李正己、李惟岳定计，连兵拒命，遣兵马使孟祐将步骑五千北助惟岳。
薛嵩之死也，田承嗣盗据洺、相二州，朝廷独得邢、磁二州及临洺县。
悦欲阻山为境，曰：邢、磁如两眼，在吾腹中，不可不取。
乃遣兵马使康愔将八千人围邢州，别将杨朝光将五千人栅于邯郸西北以断昭义救兵，悦自将兵数万围临洺。
邢州刺史李共、临洺将张伾坚壁拒守。
贝州刺史邢曹俊，田承嗣旧将也，老而有谋，悦宠信牙官扈崿而疏之。
唐德宗神武圣文皇帝建中四年（癸亥公元783年）。
春，正月，丁亥，陇右节度使张镒与吐蕃尚结赞盟于清水。
庚寅，李希烈遣其将李克诚袭陷汝州，执别驾李元平。
元平至汝州，即募工徒治城。
希烈阴使壮士往应募执役，入数百人，元平不之觉。
以判官周晃为汝州刺史，又遣别将董待名等四出抄掠，取尉氏，围郑州，官军数为所败。
唐德宗神武圣文皇帝建中四年（癸亥公元783年）。
十一月，丁亥，以陇州为奉义军，擢皋为节度使。
泚又使中使刘海广许皋凤翔节度使。
灵武留后杜希全、盐州刺史戴休颜、夏州刺史时常春会渭北节度使李建徽，合兵万人入援，将至奉天，上召将相议道所从出。
泚攻城益急，穿堑环之。
泚移帐于乾陵，下视城中，动静皆见之。
时遣使环城招诱士民，笑其不识天命。
神策河北行营节度使李晟疾愈，闻上幸奉天，帅众将奔命。
张孝忠迫于朱滔、王武俊，倚晟为援，不欲晟行，数沮止之。
晟乃留其子凭，使娶孝忠女为妇，又解玉带赂孝忠亲信，使说之。
孝忠乃听晟西归，遣大将杨荣国将锐兵六百与晟俱。
晟引兵出飞狐道，昼夜兼行，至代州。
丁丑，加晟神策行营节度使。
王武俊、马寔攻赵州不克。
辛巳，寔归瀛州，武俊送之五里，犒赠甚厚。
武俊亦归恒州。
上之出幸奉天也，陕虢观察使姚明敭以军事委都防御副使张劝，去诣行在。
朱泚攻围奉天经月，城中资粮俱尽。
上之幸奉天也，粮料使崔纵劝李怀光令入援，怀光从之。
纵悉敛军资与怀光皆来。
怀光昼夜倍道，至河中，力疲，休兵三日。
河中尹李齐运倾力犒宴，军士尚欲迁延。
崔纵先辇货财渡河，谓众曰：至河西，悉以分赐。
众利之，西屯蒲城，有众五万。
齐运，恽之孙也。
李晟行且收兵，亦自蒲津济，军于东渭桥。
其始有卒四千，晟善于抚御，与士卒同甘苦，人乐从之，旬月间至万馀人。
神策兵马使尚可孤讨李希烈，将三千人在襄阳，自武关入援，军于七盘，败泚将仇敬，遂取蓝田。
可孤，宇文部之别种也。
镇国军副使骆元光，其先安息人，骆奉先养以为子，将兵守潼关近十年，为众所服。
马燧遣其行军司马王权及其子汇将兵五千人入援，屯中渭桥。
上以问群臣，浑瑊、侯仲庄对曰：臣观云梯势甚重，重则易陷。
神武军使韩澄曰：云梯小伎，不足上劳圣虑，臣请御之。
汴滑行营兵马使贾隐林进言曰：陛下性太急，不能容物，若此性未改，虽朱泚败亡，忧未艾也。
朱泚至长安，但为城守之计，时遣人自城外来，周走呼曰：奉天破矣。
欲以惑众。
泚既据府库之富，不爱金帛以悦将士，公卿家属在城者皆给月俸。
神策及六军从车驾及哥舒曜、李晟者，泚皆给其家粮。
加以缮完器械，日费甚广。
及长安平，府库尚有馀蓄，见者皆追怨有司之暴敛焉。
或谓泚曰：陛下既受命，唐之陵库不宜复存。
泚曰：朕尝北面事唐，岂忍为此。
又曰：百官多缺，请以兵胁士人补之。
泚曰：强授之则人懼。
但欲仕者则与之，何必叩户拜官邪。
所用者惟范阳、神策团练兵。
泾原卒骄，皆不为用，但守其所掠资货，不肯出战。
又密谋杀泚，不果而止。
李怀光性粗疏，自山东来赴难，数与人言卢杞、赵赞、白志贞之奸佞，且曰：天下之乱，皆此曹所为也。
或说王翃、赵赞曰：怀光缘道愤叹，以为宰相谋议乖方，度支赋敛烦重，京尹犒赐刻薄。
剑南西山兵马使张朏以所部兵作乱，入成都，西川节度使张延赏弃城奔汉州。
鹿头戍将叱干遂等讨之，斩朏及其党，延赏复归成都。
淮南节度使陈少游将兵讨李希烈，屯盱眙，闻朱泚作乱，归广陵，修堑垒，缮甲兵。
浙江东、西节度使韩滉闭关梁，禁马牛出境，筑石头城，穿井近百所，缮馆第数十，修坞壁，起建业，抵京岘，楼堞相属，以备车驾渡江，且自固也。
少游发兵三千大阅于江北。
滉亦发舟师三千曜武于京江以应之。
盐铁使包佶有钱帛八百万、将输京师。
时南方籓镇各闭境自守，惟曹王皋数遣使开道贡献。
李希烈攻逼汴、郑，江、淮路绝，朝贡皆自宣、饶、荆、襄趣武关。
皋治邮驿，平道路，由是往来之使，通行无阻。
故仲尼以谓人情者圣王之田，言理道所生也。
又曰：《易》，乾下坤上曰泰，坤下乾上曰否，损上益下曰益，损下益上曰损。
又曰：舟即君道，水即人情。
上乃遣中使谕之曰：朕本性甚好推诚，亦能纳谏。
将谓君臣一体，全不堤防；缘推诚不疑，多被奸人卖弄。
今所致患害，朕思亦无它，其失反在推诚。
又，谏官论事，少能慎密，例自矜衒，归过于朕以自取名。
朕从即位以来，见奏对论事者甚多，大抵皆是雷同，道听涂说，试加质问，遽即辞穷。
若有奇才异能，在朕岂惜拔擢。
朕见从前已来，事只如此，所以近来不多取次对人，亦非倦于接纳。
卿宜深悉此意。
贽以人君临下，当以诚信为本。
乙丑，以翰林学士、祠部员外郎陆贽为考功郎中，金部员外郎吴通微为职方郎中。
贽上奏，辞以初到奉天，扈从将吏例加两阶，今翰林独迁官。
夫行罚先贵近而后卑远，则令不犯；行赏先卑远而后贵近，则功不遗。
望先录大劳，次遍群品，则臣亦不敢独辞。
上不许。
上在奉天，使人说田悦、王武俊、李纳，赦其罪，厚赂以官爵。
滔使其虎牙将军王郅说悦曰：日者八郎有急，滔与赵王不敢爱其死，竭力赴救，幸而解围。
丁卯，滔将范阳步骑五万人，私从者复万馀人，回纥三千人，发河间而南，辎重首尾四十里。
李希烈攻李勉于汴州，驱民运土木，筑垒道，以攻城。
忿其未就，并人填之，谓之湿薪。
勉城守累月，外救不至，将其众万馀人奔宋州。
庚午，希烈陷大梁。
滑州刺史李澄以城降希烈，希烈以澄为尚书令兼永平节度使。
勉上表请罪，上谓其使者曰：朕犹失守宗庙，勉宜自安。
待之如初。
刘洽遣其将高翼将精兵五千保襄邑，希烈攻拔之，翼赴水死。
希烈乘胜攻宁陵，江、淮大震。
陈少游遣参谋温述送款于希烈曰：濠、寿、舒、庐，已令驰备，韬戈卷甲，伏俟指麾。
又遣巡官赵诜结李纳于郓州。
中书侍郎、同平章事关播罢为刑部尚书。
以给事中孔巢父为淄青宣慰使，国子祭酒董晋为河北宣慰使。
陆贽言于上曰：今盗遍天下，舆驾播迁，陛下宜痛自引过以感人心。
昔成汤以罪己勃兴，楚昭以善言复国。
术者上言：国家厄运，宜有变更以应时数。
群臣请更加尊号一二字。
上又以中书所撰赦文示贽，贽上言，以为：动人以言，所感已浅，言又不切，人谁肯怀。
今兹德音，悔过之意不得不深，引咎之辞不得不尽，洗刷疵垢，宣畅郁堙，使人人各得所欲，则何有不从者乎。
应须改革事条，谨具别状同进。
舍此之外，尚有所虞。
窃以知过非难，改过为难；言善非难，行善为难。
假使赦文至精，止于知过言善，犹愿圣虑更思所难。
上然之。
唐德宗神武圣文皇帝兴元元年（甲子公元784年）。
春，正月，癸酉朔，赦天下，改元。
朱滔虽缘朱泚连坐，路远必不同谋，念其旧勋，务在弘贷，如能效顺，亦与惟新。
诸军、诸道应赴奉天及进收京城将士，并赐名奉天定难功臣。
其所加垫陌钱、税间架、竹、木、茶、漆、榷铁之类，悉宜停罢。
赦下，四方人心大悦。
及上还长安明年，李抱真入朝为上言：山东宣布赦书，士卒皆感泣，臣见人情如此，知贼不足平也。
命兵部员外郎李充为恒冀宣慰使。
朱泚更国号曰汉，自称汉元天皇，改元天皇。
王武俊、田悦、李纳见赦令，皆去王号，上表谢罪。
希烈又遣其将杨峰赍赦赐陈少游及寿州刺史张建封。
朱滔引兵入赵境，王武俊大具犒享。
因遣其司礼侍郎裴抗等往谢滔。
丙戌，以吏部侍郎卢翰为兵部侍郎、同平章事。
翰，义僖之七世孙也。
朱滔引兵北围贝州，引水环之，刺史刑曹俊婴城拒守。
纵范阳及回纥兵大掠诸县，又拔武城，通德、棣二州，使给军食。
遣马寔将步骑五千屯冠氏以逼魏州。
以给事中杜黄裳为江淮宣慰副使。
上于行宫庑下贮诸道贡献之物，榜曰琼林大盈库。
辛卯，以王武俊为恒、冀、深、赵节度使，壬辰，加李抱真、张孝忠并同平章事。
丙申，加田悦检校右仆射。
以山南东道行军司马樊泽为本道节度使，前深、赵观察使康日知为同州刺史、奉诚军节度使，曹州刺史李纳为郓州刺史、平卢节度使。
辛丑，六军各置统军，秩从三品，以宠勋臣。
吐蕃尚结赞请出兵助唐收京城。
庚子，遣秘书监崔汉衡使吐蕃，发其兵。
汉世宗孝武皇帝天汉三年（癸未公元前98年）。
春，二月，王卿有罪自杀，以执金吾杜周为御史大夫。
初榷酒酤。
夏，四月，大旱。
赦天下。
秋，匈奴入雁门。
太守坐畏愞弃市。
汉世宗孝武皇帝天汉四年（甲申公元前97年）。
春，正月，朝诸侯王于甘泉宫。
陵使人刺杀绪。
夏，四月，立皇子髆为昌邑王。
汉世宗孝武皇帝太始元年（乙酉公元前96年）。
春，正月，公孙敖坐妻为巫蛊要斩。
徙郡国豪杰于茂陵。
夏，六月，赦天下。
是岁，匈奴且鞮侯单于死。
有两子，长为左贤王，次为左大将。
左贤王闻之，不敢进。
左大将使人召左贤王而让位焉。
左贤王辞以病，左大将不听，谓曰：即不幸死，传之于我。
左贤王许之，遂立，为狐鹿姑单于。
汉世宗孝武皇帝太始二年（丙戍公元前95年）。
春，正月，上行幸回中。
杜周卒，光禄大夫暴胜之为御史大夫。
秋，旱。
赵中大夫白公奏穿渠引泾水，首起谷口，尾入栎阳，注渭中，袤二百里，溉田四千五百馀顷，因名曰白渠；民得其饶。
汉世宗孝武皇帝太始三年（丁亥公元前94年）。
春，正月，上行幸甘泉宫。
二月，幸东海，获赤雁。
幸琅邪，礼日成山，登之罘，浮大海而还。
是岁，皇子弗陵生。
弗陵母曰河间赵婕妤，居钩弋宫，任身十四月而生。
臣光曰：为人君者，动静举措不可不慎，发于中必形于外，天下无不知之。
当是时也，皇后、太子皆无恙，而命钩弋之门曰尧母，非名也。
是以奸臣逆探上意，知其奇爱少子，欲以为嗣，遂有危皇后、太子之心，卒成巫蛊之祸，悲夫。
赵人江充为水衡都尉。
汉世宗孝武皇帝太始四年（戊子公元前93年）。
春，三月，上行幸泰山。
壬午，祀高祖于明堂以配上帝，因受计。
癸未，祀孝景皇帝于明堂。
甲申，修封。
丙戌，禅石闾。
夏，四月，幸不其。
五月，还，幸建章宫，赦天下。
冬，十月，甲寅晦，日有食之。
十二月，上行幸雍，祠五畤。
西至安定、北地。
汉世宗孝武皇帝征和元年（己丑公元前92年）。
春，正月，上还，幸建章宫。
三月，赵敬肃王彭祖薨。
彭祖取江都易王所幸淖姬，生男，号淖子。
时淖姬兄为汉宦者，上召问：淖子何如。
对曰：为人多欲。
上曰：多欲不宜君国子民。
问武始侯昌，曰：无咎无誉。
上曰：如是可矣。
遣使者立昌为赵王。
夏，大旱。
上居建章宫，见一男子带剑入中龙华门，疑其异人，命收之。
男子捐剑走，逐之弗获。
上怒，斩门候。
冬，十一月，发三辅骑士大搜上林，闭长安城门索；十一日乃解。
巫蛊始起。
丞相公孙贺夫人君孺，卫皇后姊也，贺由是有宠。
汉世宗孝武皇帝征和二年（庚寅公元前91年）。
春，正月，下贺狱，案验；父子死狱中，家族。
以涿郡太守刘屈氂为左丞相，封澎侯。
屈氂，中山靖王子也。
夏，四月，大风，发屋折木。
闰月，诸邑公主、阳石公主及皇后弟子长平侯伉皆坐巫蛊诛。
上行幸甘泉。
黄门苏文告上曰：太子与宫人戏。
是时，方士及诸神巫多聚京师，率皆左道惑众，变幻无所不为。
江充自以与太子及卫氏有隙，见上年老，恐晏驾后为太子所诛，因是为奸，言上疾祟在巫蛊。
上乃使充入宫，至省中，坏御座，掘地求蛊；又使按道侯韩说、御史章赣、黄门苏文等助充。
太子惧，问少傅石德。
秋，七月，壬午，太子使客诈为使者，收捕充等。
按道侯说疑使者有诈，不肯受诏，客格杀说。
太子使舍人无且持节夜入未央宫殿长秋门，因长御倚华具白皇后，发中厩车载射士，出武库兵，发长乐宫卫卒。
长安扰乱，言太子反。
苏文迸走，得亡归甘泉，说太子无状。
上曰：太子必惧，又忿充等，故有此变。
乃使使召太子。
使者不敢进，归报云：太子反已成，欲斩臣，臣逃归。
上大怒。
丞相屈氂闻变，挺身逃，亡其印绶，使长史乘疾置以闻。
上问：丞相何为。
对曰：丞相秘之，未敢发兵。
上怒曰：事籍籍如此，何谓秘也。
丞相无周公之风矣，周公不诛管、蔡乎。
乃赐丞相玺书曰：捕斩反者，自有赏罚。
以牛车为橹，毋接短兵，多杀伤士众。
坚闭城门，毋令反者得出。
太子宣言告令百官云：帝在甘泉病困，疑有变；奸臣欲作乱。
上于是从甘泉来，幸城西建章宫，诏发三辅近县兵，部中二千石以下，丞相兼将之。
太子亦遣使者矫制赦长安中都官囚徒，命少傅石德及宾客张光等分将；使长安囚如侯持节发长水及宣曲胡骑，皆以装会。
侍郎马通使长安，因追捕如侯，告胡人曰：节有诈，勿听也。
遂斩如侯，引骑入长安；又发楫棹士以予大鸿胪商丘成。
初，汉节纯赤，以太子持赤节，故更为黄旄加上以相别。
太子立车北军南门外，召护北军使者任安，与节，令发兵。
安拜受节；入，闭门不出。
太子引兵去，驱四市人凡数万众，至长乐西阙下，逢丞相军，合战五日，死者数万人，血流入沟中。
民间皆云太子反，以故众不附太子，丞相附兵浸多。
庚寅，太子兵败，南奔覆盎城门。
丞相欲斩仁，御史大夫暴胜之谓丞相曰：司直，吏二千石，当先请，奈何擅斩之。
丞相释仁。
胜之惶恐，自杀。
诏遣宗正刘长、执金吾刘敢奉策收皇后玺绶，后自杀。
壶关三老茂上书曰：臣闻父者犹天，母者犹地，子犹万物也，故天平，地安，物乃茂成；父慈，母爱，子乃孝顺。
癸亥，地震。
九月，商丘成为御史大夫。
立赵敬肃王小子偃为平干王。
匈奴入上谷，五原，杀掠吏民。
汉世宗孝武皇帝征和三年（辛卯公元前90年）。
春，正月，上行幸雍，至安定、北地。
匈奴入五原、酒泉，杀两都尉。
三月，遣李广利将七万人出五原，商丘成将二万人出西河，马通将四万骑出酒泉，击匈奴。
夏，五月，赦天下。
匈奴单于闻汉兵大出，悉徙其辎重北邸郅居水；左贤王驱其人民度余吾水六七百里，居兜衔山；单于自将精兵渡姑且水。
匈奴使大将与李陵将三万馀骑追汉军，转战九日，至蒲奴水；虏不利，还去。
马通军至天山，匈奴使大将偃渠将二万馀骑要汉兵，见汉兵强，引去；通无所得失。
秋，蝗。
汉世宗孝武皇帝征和四年（壬辰公元前89年）。
二月，丁酉，雍县无云如雷者三，陨石二，黑如黳。
三月，上耕于距定。
还，幸泰山，脩封。
庚寅，祀于明堂。
癸己，禅石闾，见群臣，上乃言曰：朕即位以来，所为狂悖，使天下愁苦，不可追悔。
自今事有伤害百姓，糜费天下者，悉罢之。
田千秋曰：方士言神仙者甚众，而无显功，臣请皆罢斥遣之。
上曰：大鸿胪言是也。
于是悉罢诸方士候神人者。
是后上每对群臣自叹：向时愚惑，为方士所欺。
天下岂有仙人，尽妖妄耳。
节食服药，差可少病而已。
夏，六月，还，幸甘泉。
丁巳，以大鸿胪田千秋为丞相，封富民侯。
千秋无它材能、术学，又无伐阅功劳，特以一言寤意，数月取宰相，封侯，世未尝有也。
然为人敦厚有智，居位自称，踰于前后数公。
先是搜粟都尉桑弘羊与丞相、御史奏言：轮台东有溉田五千顷以上，可遣屯田卒，置校尉三人分护，益种五谷；张掖、酒泉遣骑假司马为斥候；募民壮健敢徙者诣田所，益垦溉田，稍筑列亭，连城而西，以威西国，辅乌孙。
而今又请遣卒田轮台。
又以赵过为搜粟都尉。
秋，八月，辛酉晦，日有食之。
汉世宗孝武皇帝后元元年（癸巳公元前88年）。
春，正月，上行幸甘泉，郊泰畤；遂幸安定。
昌邑哀王髆薨。
二月，赦天下。
夏，六月，商丘成坐祝诅自杀。
初，侍中仆射马何罗与江充相善。
及卫太子起兵，何罗弟通以力战封重合侯。
日磾得抱何罗，因传曰：马何罗反。
秋，七月，地震。
时鉤弋夫人之子弗陵，年数岁，形体壮大，多知，上奇爱之，心欲立焉；以其年稚，母少，犹与久之。
欲以大臣辅之，察群臣，唯奉车都尉、光禄大夫霍光，忠厚可任大事，上乃使黄门画周公负成王朝诸侯以赐光。
后数日，帝谴责鉤弋夫人。
夫人脱簪珥，叩头。
帝曰：引持去，送掖庭狱。
夫人还顾，帝曰：趣行，汝不得活。
卒赐死。
顷之，帝闲居，问左右曰：外人言云何。
左右对曰：人言且立其子，何去其母乎。
”帝曰：然，是非儿曹愚人之所知也。
往古国家所以乱，由主少、母壮也。
女主独居骄蹇，淫乱自恣，莫能禁也。
汝不闻吕后邪。
故不得不先去之也。
汉世宗孝武皇帝后元二年（甲午，公元前87年）。
春，正月，上朝诸侯王于甘泉宫。
二月，行幸盩厔五柞宫。
丁卯，帝崩于五柞宫；入殡未央宫前殿。
隆虑公主子昭平君尚帝女夷安公主。
班固赞曰：汉承百王之弊，高祖拨乱反正，文、景务在养民，至于稽古礼文之事，犹多阙焉。
臣光曰：孝武穷奢极欲，繁刑重敛，内侈宫室，外事四夷，信惑神怪，巡游无度，使百姓疲敝，起为盗贼，其所以异于秦始皇者无几矣。
戊辰，太子即皇帝位。
光辅幼主，政自己出，天下想闻其风采。
三月，甲辰，葬孝武皇帝于茂陵。
夏，六月，赦天下。
秋，七月，有星孛于东方。
济北王宽坐禽兽行自杀。
唐德宗神武圣文皇帝兴元元年（甲子公元784年）。
二月，戊申，诏赠段秀实太尉，谥曰忠烈，厚恤其家。
时贾隐林已卒，赠左仆射，赏其能直言也。
李希烈将兵五万围宁陵，引水灌之。
滑州刺史李澄密遣使请降，上许以澄为汴滑节度使。
刘昌守宁陵，凡四十五日不释甲。
韩滉遣其将王栖曜将兵助刘洽拒希烈，栖曜以强弩数千游汴水，夜，入宁陵城。
明日，从城上射希烈，及其坐幄。
希烈惊曰：宣、润弩手至矣。
遂解围去。
朱泚既自奉天败归，李晟谋取长安。
刘德信与晟俱屯东渭桥，不受晟节制。
李怀光既胁朝廷逐卢杞等，内不自安，遂有异志。
又恶李晟独当一面，恐其成功，奏请与晟合军。
诏许之。
晟与怀光会于咸阳西陈涛斜，筑垒未毕，泚众大至，晟谓怀光曰：贼若固守宫苑，或旷日持久，未易攻取。
今去其巢穴，敢出求战，此天以贼赐明公，不可失也。
怀光曰：军适至，马未秣，士未饭，岂可遽战邪。
晟不得已乃就壁。
晟每与怀光同出军，怀光军士多掠人牛马，晟军秋毫不犯。
怀光军士恶其异己，分所获与之，晟军终不敢受。
怀光屯咸阳累月，逗留不进。
怀光欲缓战期，且激怒诸军，奏言：诸军粮赐薄，神策独厚，厚薄不均，难以进战。
时上遣崔汉衡诣吐蕃发兵，吐蕃相尚结赞言：蕃法发兵，以主兵大臣为信。
今制书无怀光署名，故不敢进。
上命陆贽谕怀光，怀光固执以为不可，曰：若克京城，吐蕃必纵兵焚掠，谁能遏之。
此一害也。
前有敕旨，募士卒克城者人赏百缗，彼发兵五万，若援敕求赏，五百万缗何从可得。
此二害也。
虏骑虽来，必不先进，勒兵自固，观我兵势，胜则从而分功，败则从而图变，谲诈多端，不可亲信，此三害也。
竟不肯署敕。
尚结赞亦不进兵。
晟自咸阳结陈而行，归东渭桥。
辛酉，加王武俊同平章事兼幽州、卢龙节度使。
右武锋兵马使石演芬，本西域胡人，怀光养以为子。
怀光潜与朱泚通谋，演芬遣其客郜成义诣行在告之，请罢其都统之权。
成义至奉天，告怀光子璀。
李卞等还，言怀光骄慢之状，于是行在始严门禁，从臣皆密装以待。
乙丑，加李晟河中、同绛节度使。
上犹以为薄，丙寅，又加同平章事。
上将幸梁州，山南节度使盐亭严震闻之，遣使诣奉天奉迎，又遣大将张用诚将兵五千至盩厔以来迎卫。
用诚为怀光所诱，阴与之通谋，上闻而患之。
会震继遣牙将马勋奉表，上语之故。
勋请：亟诣梁州取严震符召用诚还府，若不受召，臣请杀之。
上喜曰：卿何时复至此。
勋刻日时而去。
既得震符，请壮士五人与之俱出骆谷。
用诚不知事泄，以数百骑迎之，勋与之俱入驿。
时天寒，勋多然藁火于驿外，军士皆往附火。
勋乃从容出怀中符，以示用诚曰：大夫召君。
用诚错愕起走，壮士自后执其手擒之。
用诚子在勋后，斫伤勋首。
壮士格杀其子，仆用诚于地，跨其腹，以刀拟其喉曰：出声则死。
勋入其营，士卒已擐甲执兵矣。
勋大言曰：汝曹父母妻子皆在汉中，一朝弃之，与张用诚同反，于汝曹何利乎。
大夫令我取用诚，不问汝曹，无自取族灭。
众皆詟服。
勋送用诚诣梁州，震杖杀之，命副将领其众。
勋裹其首，复命于行在，愆期半日。
李怀光夜遣人袭夺李建徽、杨惠元军，建徽走免，惠元将奔奉天，怀光遣兵追杀之。
今邠宁有张昕，灵武有宁景璿，河中有吕鸣岳，振武有杜从政，潼关有唐朝臣，渭北有窦觎，皆守将也。
对曰：陛下既许将士以克城殊赏，将士奉天子之命以讨贼取富贵，谁不愿之。
丁卯，怀光遣其将赵升鸾入奉天，约其夕使别将达奚小俊烧乾陵，令升鸾为内应以惊胁乘舆。
朱泚之称帝也，兵部侍郎刘迺卧病在家，泚召之，不起。
使蒋镇自往说之，凡再往，知不可诱胁，乃叹曰：镇亦忝列曹，不能舍生，以至于此，岂可复以己之腥臊污漫贤者乎。
歔郗而返。
迺闻帝幸山南，搏膺大呼，自投于床，不食，数日而卒。
太子少师乔琳从上至盩厔，称老疾不堪山险，削发为僧，匿于仙游寺。
泚闻之，召至长安，以为吏部尚书。
于是朝士之窜匿者多出仕泚矣。
怀光遣其将孟保、惠静寿、孙福达将精骑趣南山邀车驾，遇诸军粮料使张增于盩厔。
河东将王权、马汇引兵归太原。
上以给事中孔巢父为魏博宣慰使。
李抱真、王武俊引兵将救贝州，闻乱，不敢进。
即遣其执宪大夫郑景济等将步骑五千助马寔，合兵万二千攻魏州。
明绪部署城内已定，李抱真、王武俊又遣使诣绪，许以赴援，如悦存日之约。
绪召将佐议之，幕僚曾穆、卢南史曰：用兵虽尚威武，亦本仁义，然后有功。
李怀光以李晟军浸盛，恶之，欲引军自咸阳袭东渭桥。
怀光遣使诣邠州，令留后张昕悉发所留兵万馀人及行营将士家属会泾阳，仍遣其将刘礼等将三千馀骑胁迁之。
韩游瓌说昕曰：李太尉功高自弃，已蹈祸机。
游瓌乃谢病不出，阴与诸将高固、杨怀宾等相结。
时崔汉衡以吐蕃兵营于邠南，高固曰：昕以众去，则邠城空矣。
乃诈为浑瑊书，召吐蕃使稍逼邠城。
昕等谋杀诸将之不从者，游瓌知之，先与高固等举兵杀昕，遣杨怀宾奉表以闻，且遣人告崔汉衡。
丁亥，以李晟兼京畿、渭北、鄜、坊、丹、延节度使。
庚寅，车驾至城固。
唐安公主薨，上长女也。
初，奉天围既解，李楚琳遣使入贡，上不得已除凤翔节度使，而心恶之。
丁酉，加宣武节度使刘洽同平章事。
己亥，以行在都知兵马使浑瑊同平章事亦朔方节度使，朔方、邠宁、振武、永平、奉天行营兵马副元帅。
夏，四月，壬寅，以邠宁兵马使韩游瓌为邠宁节度使。
癸卯，以奉天行营兵马使戴休颜为奉天行营节度使。
灵武守将宁景璿为李怀光治第，另将李如暹曰：李太尉逐天子，而景璿为之治第，是亦反也。
攻而杀之。
甲辰，加李晟鄜坊、京畿、渭北、商华副元帅。
晟家百口及神策军士家属皆在长安，朱泚善遇之。
军中有言及家者，晟泣曰：天子何在，敢言家乎。
泚使晟亲近以家书遗晟曰：公家无恙。
晟怒曰：尔敢为贼为间。
立斩之。
军士未授春衣，盛夏犹衣裘褐，终无叛志。
乙巳，以陕虢防遏使唐朝臣为河中、同终节度使。
庚戌，以魏博兵马使田绪为魏博节度使。
浑瑊帅诸军出斜谷，崔汉衡劝吐蕃出兵助之，尚结赞曰：邠军不出，将袭我后。
韩游瓌闻之，遣其将曹子达将兵三千往会瑊军，吐蕃遣其将论莽罗依将兵二万从之。
李楚琳遣其将石锽将卒七百从瑊拔武功。
庚戌，朱泚遣其将韩旻等攻武功，锽以其众迎降。
瑊战不利，收兵登西原。
会曹子达以吐蕃至，击旻，大破之于武亭川，斩首万馀级，旻仅以身免。
瑊遂引兵屯奉天，与李晟东西相应，以逼长安。
加西川节度使张延赏同平章事，赏其供亿无乏故也。
朱泚、姚令言数遣人诱泾原节度使冯河清，河清皆斩其使者。
大将田希鉴密与泚通，杀河清，以军府附于泚。
丁巳，以前山南东道节度使南皮贾耽为工部尚书。
先是，耽使行军司马樊泽奏事行在。
左仆射李揆自吐蕃还，甲子，薨于凤州。
韩游瓌引兵会浑瑊于奉天。
丙寅，加平卢节度使李纳同平章事。
丁卯，义王玼薨。
戊辰，武俊军于南宫东南，抱真自临洺引兵会之，与武俊营相拒十里。
山南地热，上以军士未有春服，亦自御裌衣。
唐德宗神武圣文皇帝兴元元年（甲子公元784年）。
五月，盐铁判官万年王绍以江、淮缯帛来至，上命先给将士，然后御衫。
韩滉欲遣使献绫罗四十担诣行在，幕僚何士幹请行，滉喜曰：君能相为行，请今日过江。
癸酉，泾王侹薨。
徐、海、沂、密观察使高承宗卒，甲戌，使其子明应知军事。
乙亥，李抱真、王武俊距贝州三十里而军。
朱滔闻两军将至，急召马寔，寔昼夜兼行赴之。
或谓滔曰：武俊善野战，不可当其锋，宜徙营稍前逼之，使回纥绝其粮道。
我坐食德、棣之餫，依营而陈，利则进攻，否则入保，待其饥疲，然后可制也。
滔疑未决。
会马寔军至，滔命明日出战。
寔言：军士冒暑困惫，请休息数日乃战。
常侍杨布、将军蔡雄引回纥达干见滔，达干曰：回纥在国与邻国战，常以五百骑破邻国数千骑，如扫叶耳。
今受大王金帛、牛酒前后无算，思为大王立效，此其时矣。
明日，愿大王驻马高丘，观回纥为大王翦武俊之骑，使匹马不返。
布、雄曰：大王英略盖世，举燕、蓟全军，将扫河南，清关中，今见小敌冘豫不击，失远近之望，将何以成霸业乎。
达干请战是也。
滔喜，遂决意出战。
丙子旦，武俊遣其兵马使赵琳将五百骑伏于桑林，抱真列方陈于后，武俊引骑兵居前，自当回纥。
回纥纵兵冲之，武俊命其骑控马避之。
回纥突出其后，将还，武俊乃纵兵击之，赵琳自林中出横击之，回纥败走。
武俊急追之，滔骑兵亦走，自践其步陈，步骑皆东奔，滔不能制，遂走趣其营，抱真、武俊合兵追击之。
时滔引三万人出战，死者万馀人，逃溃者亦万馀人，滔才与数千人入营坚守。
会日暮，昏雾，两军不能进，抱真军其营之西北，武俊军其东北。
滔夜焚营，引兵出南门，趣德州遁去，委弃所掠资货山积。
两军以雾，不能追也。
初，张孝忠以易州归国，诏以孝忠为义武节度使，以易、定、沧三州隶之。
沧州刺史李固烈，李惟岳之妻兄也，请归恒州，孝忠遣押牙安喜程华交其州事。
固烈悉取军府绫、缣、珍货数十车，将行，军士大噪曰：刺史扫府库之实以行，将士于后饥寒，奈何。
遂杀固烈，屠其家。
程华闻乱，自窦逃出，乱兵求得之，请知州事。
华不得已，从之。
孝忠闻之，即版华摄沧州刺史。
华素宽厚，推心以待将士，将士安之。
时孝忠在定州，自沧如定，必过瀛州，瀛隶朱滔，道路阻涩。
王武俊又使人说诱之，时军中乏马，日华绐使者曰：王大夫必欲相属，当以二百骑相助。
庚寅，李晟大陈兵，谕以收复京城。
先是，姚令言等屡遣谍人觇晟进军之期，皆为逻骑所获。
晟引示以所陈兵，谓曰：归语诸贼，努力固守，勿不忠于贼也。
皆饮之酒，给钱而纵之。
遂引兵至通化门外，曜武而还，贼不敢出。
晟召诸将，问兵所从入，皆请先取外城，据坊市，然后北攻宫阙。
晟曰：坊市狭隘，贼若伏兵格斗，居人惊乱，非官军之利也。
今贼重兵皆聚苑中，不若自苑北攻之，溃其腹心，贼必奔亡。
如此，则宫阙不残，坊市无扰，策之上者也。
诸将皆曰：善。
乃牒浑瑊及镇国节度使骆元光、商州节度使尚可孤，刻期集于城下。
壬辰，尚可孤败泚将仇敬忠于蓝田西，斩之。
乙未，李晟移军于光泰门外米仓村。
丙申，晟方自临筑垒，泚骁将张庭芝、李希倩引兵大至，晟谓诸将曰：始吾忧贼潜匿不出，今来送死，此天赞我，不可失也。
命副元帅兵马使吴诜等纵兵击之。
时华州营在北，兵少，贼并力攻之，晟命牙前将李演等帅精兵救之。
演等力战，贼败走。
演等追之，乘胜入光泰门，再战，又破之。
会夜，晟敛兵还。
贼馀众走入白华门，夜，闻恸哭。
希倩，希烈之弟也。
先是，泚遣张光晟将兵五千屯九曲，去东渭桥十馀里，光晟密输款于晟。
及泚败，光晟劝泚出亡。
泚乃与姚令言帅馀众西走，犹近万人。
光晟送泚出城，还，降于晟。
晟遣兵马使田子奇以骑兵追泚。
晟顿含元殿前，舍于右金吾仗，令诸军曰：晟赖将士之力，克清宫禁。
长安士庶，久陷贼庭，若小有震惊，非吊民伐罪之意。
晟与公等室家相见非晚，五日内无得通家信。
命京兆尹李齐运等安慰居人。
晟大将高明曜取贼妓，尚可孤军士擅取贼马，晟皆斩之，军中股栗。
公私安堵，秋毫无犯，远坊有经宿乃知官军入城者。
是日，浑瑊、戴休颜、韩游瓌亦克咸阳，败贼三千馀众，闻泚西走，分兵邀之。
己亥，晟使京西兵马使孟涉顿白华门，尚可孤屯望仙门，骆元光屯章敬寺，晟以牙前三千人屯安国寺，以镇京城。
斩泚党李希倩、敬釭、彭偃等八人于市。
王武俊既破朱滔，还恒州，表让幽州、卢龙节度使，上许之。
六月，癸卯，李晟遣掌书记吴人于公异作露布上行在曰：臣已肃清宫禁，祗谒寝园，钟虡不移，庙貌如故。
上泣下曰：天生李晟，以为社稷，非为朕也。
天象高远，谁得知之。
上命陆贽草诏赐浑瑊，使访求奉天所失裹头内人。
贽上奏，以为：今巨盗始平，疲瘵之民，疮痍之卒，尚未循拊，而首访妇人，非所以副惟新之望也。
谋始尽善，克终已稀；始而不谋，终则何有。
所赐瑊诏，未敢承旨。
上遂不降诏，竟遣中使求之。
乙巳，诏吏部侍郎班宏充宣慰使，劳问将士，抚慰蒸黎。
丙午，李晟斩文武官受朱泚宠任者崔宣、洪经纶等十馀人，又表守节不屈者刘迺、蒋沇等。
己酉，以李晟为司徒、中书令，骆元光、尚可孤各迁官有差，以检校御史中丞田希鉴为泾原节度使。
诏改梁州为兴元府。
甲寅，以浑瑊为侍中，韩游瓌、戴休颜各迁官有差。
朱泚之败也，李忠臣奔樊川，擒获，丙辰，斩之。
上问陆贽：今至凤翔有迎驾诸军。
形势甚盛，欲因此遣人代李楚琳，何如。
贽上奏，以为：如此则事同胁执，以言乎除乱则不武，以言乎务理则不诚，用是时巡，后将安入。
议者或谓之权，臣窃未谕其理。
未权之为义，取类权衡，今辇路所经，首行胁夺，易一帅而亏万乘之义，得一方而结四海之疑，乃是重其所轻而轻其所重，谓之权也，不亦反乎。
以反道为权，以任数为智，君上行之必失众，臣下用之必陷身，历代之所以多丧乱而长奸邪，由此误也。
不如俟奠枕京邑，征授一官，彼喜于恩宥，将奔走不暇，安敢辄有旅拒，复劳诛锄哉。
戊午，车驾发汉中。
李晟综理长安以备百司，自请至凤翔迎扈，上不许。
内常侍尹元贞奉使同华，辄诣河中招谕李怀光。
晟奏：元贞矫制擅赦元恶，请理其罪。
秋，七月，丙子，车驾至凤翔，斩乔琳、蒋镇、张光晟等。
李晟以光晟虽臣贼，而灭贼亦颇有力，欲全之，上不许。
副元帅判官高郢数劝李怀光归款，怀光遣其子璀诣行在谢罪，请束身归朝。
庚辰，诏遣给事中孔巢父赍先除怀光太子太保敕诣河中宣慰，朔方将士悉复官爵如故。
曹王皋遣其将伊慎、王锷围安州，李希烈遣其甥刘戒虚将步骑八千救之。
丁亥，孔巢父至河中，李怀光素服待罪，巢父不之止。
怀光左右多胡人，皆叹曰：太尉无官矣。
巢父又宣言于众曰：军中谁可代太尉领军者。
于是怀光左右发怒喧噪。
宣诏未毕，众杀巢父及中使啖守盈，怀光亦不之止，复治兵为拒守之备。
辛卯，赦天下。
初，肃宗在灵武，上为奉节王，学文于李泌。
代宗之世，泌居蓬莱书院，上为太子，亦与之游。
及上在兴元，泌为杭州刺史，上急诏征之，与睦州刺史杜亚俱诣行在。
乙未，以泌为左散骑常侍，亚为刑部侍郎，命泌日直西省以候对，朝野皆属目附之。
上问泌：河中密迩京城，朔方兵素称精锐，如达奚小俊等皆万人敌，朕昼夕忧之，奈何。
对曰：天下事甚有可忧者，若惟河中，不足忧也。
夫料敌者，料将不料兵。
今怀光，将也；小俊之徒乃兵耳，何足为意。
怀光既解奉天之围，视朱泚垂亡之虏不能取，乃与之连和，使李晟得取以为功。
今陛下已还宫阙，怀光不束身归罪，乃虐杀使臣，鼠伏河中，如梦魇之人耳。
但恐不日为帐下所枭，使诸将无以藉手也。
且两镇之人，势孤地远，尽忠竭力，为国家固守近二十年，诚可哀怜。
李晟以泾州倚边，屡害军帅，常为乱根，奏请往理不用命者，力田积粟以攘吐蕃。
癸卯，以晟兼凤翔、陇右节度等使及四镇、北庭、泾原行营副元帅，进爵西平王。
时李楚琳入朝，晟请与俱至凤翔而斩之，以惩逆乱。
上以新复京师，务安反仄，不许。
甲辰，以凤翔节度使李楚琳为左金吾大将军。
丙午，加浑瑊朔方行营元帅。
李晟至凤翔，治杀张镒之罪，斩裨将王斌等十馀人。
朱滔为王武俊所攻，殆不能军，上表待罪。
癸未，马燧将步骑三万攻绛州。
丙辰，李怀光将阎晏寇同州，官军败于沙苑。
诏征邠州之军，韩游瓌将甲士六千赴之。
乙丑，马燧拔绛州，分兵取闻喜、万泉、虞乡、永乐、猗氏。
闰月，丙子，以泾原节度使田希鉴为卫尉卿。
李希烈遣其将翟崇晖悉众围陈州，久之，不克。
李澄知大梁兵少，不能制滑州，遂焚希烈所授旌节，誓众归国。
甲午，以澄为汴滑节度使。
宋亳节度使刘洽遣马步都虞候刘昌与陇右、幽州行营节度使曲环等将兵三万救陈州，十一月，癸卯，败翟崇晖于州西，斩首三万五千级，擒崇晖以献。
泌退，遂上章，请以百口保滉。
吏部尚书、同平章事萧复奉使自江淮还，与李勉、卢翰、刘从一俱见上。
刘洽克汴州，得《李希烈起居注》，云某月日，陈少游上表归顺。
淮南大将王韶欲自为留后，令将士推己知军事，且欲大掠。
庚辰，加滉平章事，江淮转运使。
唐德宗神武圣文皇帝六贞元元年（乙丑公元785年）。
春，正月，丁酉朔，赦天下，改元。
癸丑，赠颜真卿司徒，谥曰文忠。
新州司马卢杞遇赦，移吉州长史，谓人曰：吾必再入。
三月，李希烈陷邓州。
戊午，以汴滑节度使李澄为郑滑节度使。
以代宗女嘉诚公主妻田绪。
李怀光都虞候吕鸣岳密通款于马燧，事泄，怀光杀之，屠其家。
鄘，邕之侄孙也。
夏，四月，丁丑，以曹王皋为荆南节度，李希烈将李思登以随州降之。
壬午，马燧、浑瑊破李怀光兵于长春宫南，遂掘堑围宫城。
五月，丙申，刘洽更名玄佐。
韩游瓌请兵于浑瑊，共取朝邑。
李怀光将阎晏欲争之，士卒指邠军曰：彼非吾父兄，则吾子弟，奈何以白刃相向乎。
语甚嚣。
晏遽引兵去。
怀光知众心不从，乃诈称欲归国，聚货财，饰车马，运俟路通入贡，由是得复踰旬月。
六月，辛巳，以刘玄佐兼汴州刺史。
辛卯，以金吾大将军韦皋为西川节度使。
朱滔病死，将士奉前涿州刺史刘怦知军事。
时连年旱、蝗，度支资粮匮竭，言事者多请赦李怀光。
李晟上言：赦怀光有五不可：河中距长安才三百里，同州当其冲，多兵则未为示信，少兵则不足隄防，忽惊东偏，何以制之。
陕虢都知兵马使达奚抱晖鸩杀节度使张劝，代总军务，邀求旌节，且阴召李怀光将达奚小俊为援。
泌出潼关，鄜坊节度使唐朝臣以步骑三千布于关外，曰：奉密诏送公至陕。
壬辰，以刘怦为幽州、卢龙节度使。
大旱，灞、浐将竭，长安井皆无水。
度支奏中外经费才支七旬。
唐德宗神武圣文皇帝贞元元年（乙丑公元785年）。
八月，甲子，诏凡不急之费及人冗食者皆罢之。
马燧至行营，与诸将谋曰：长春宫不下，则怀光不可得。
壬申，燧与浑瑊、韩游瓌军逼河中，至焦篱堡。
甲戌，燧帅诸军至河西，河中军士自相惊曰：西城擐甲矣。
又曰：东城娖队矣。
须臾，军中皆易其号为太平”字。
怀光不知所为，乃缢而死。
初，怀光之解奉天围也，上以其子璀为监察御史，宠待甚厚。
臣闻君、父一也，但今日之势，陛下未能诛臣父，而臣父足以危陛下。
朔方将牛名俊断怀光首出降。
河中兵犹万六千人，燧斩其将阎晏等七人，馀皆不问。
燧自辞行至河中平，凡二十七日。
燧出高郢、李鄘于狱，皆奏置幕下。
韩游瓌之攻怀光也，杨怀宾战甚力，上命特原其子朝晟，游瓌遂以朝晟为都虞侯。
贽以河中既平，虑必有希旨生事之人，以为王师所向无敌，请乘胜讨淮西者。
丁卯，诏以李怀光尝有功，宥其一男，使续其后，赐之田宅，归其首及尸使葬。
加马燧兼侍中，浑瑊检校司空，馀将卒赏赉各有差。
诸道与淮西连接者，宜各守封疆，非彼侵轶，不须进讨。
李希烈若降，当待以不死，自馀将士百姓，一无所问。
游瓌曰：诺。
浑瑊镇河中，尽得李怀光之众，朔方军自是分居邠、蒲矣。
卢龙节度使刘怦疾病，九月，己亥，诏以其子行军司马济权知节度事。
怦寻薨。
己未，中书侍郎、同平章事刘从一罢为户部尚书；庚申，薨。
冬，十月，癸卯，上祀圜丘，赦天下。
十二月，甲戌，户部奏今岁入贡者凡百五十州。
于阗王曜上言：兄胜让国于臣，今请复立胜子锐。
上以锐检校光禄卿，还其国。
胜固辞曰：曜久行国事，国人悦服。
锐生长京华，不习其俗，不可往。
上嘉之，以锐为韶王咨议。
唐德宗神武圣文皇帝贞元二年（丙寅公元786年）。
春，正月，壬寅，以吏部侍郎刘滋为左散骑常侍，与给事中崔造、中书舍人齐映并同平章事。
滋，子玄之孙也。
造少居上元，与韩会、卢东美、张正则为友，以王佐自许，时人谓之四夔”。
上以造在朝廷敢言，故不次用之。
滋、映多让事于造。
造久在江外，疾钱谷诸使罔上之弊，奏罢水陆运使、度支巡院、江、淮转运使等，诸道租赋悉委观察使、刺史遣官部送诣京师。
令宰相分判尚书六曹：齐映判兵部，李勉判刑部，刘滋判吏部、礼部，造判户部、工部，又以户部侍郎元琇判诸道盐铁、榷酒，吉中孚判度支两税。
崔造与元琇善，故使判盐铁。
三月，李希烈别将寇郑州，义成节度使李澄击破之。
上忧之甚，会韩滉运米三万斛至陕，李泌即奏之。
以横海军使程日华为节度使。
秋，七月，淮西兵马使吴少诚杀陈仙奇，自为留后。
少诚素狡险，为李希烈所宠任，故为之报仇。
己酉，以虔王谅为申、光、随、蔡节度大使，以少诚为留后。
以陇右行营节度使曲环为陈许节度使。
陈许荒乱之馀，户口流散。
曲环以勤俭率下，政令宽简，赋役平均，数年之间，流亡复业，兵食皆足。
八月，癸未，义成节度使李澄薨，其子克宁谋总军务，秘不发丧。
初，上与常侍李泌议复府兵，泌因为上历叙府兵自西魏以来兴废之由，且言：府兵平日皆安居田亩，每府有折冲领之，折冲以农隙教习战陈。
国家有事征发，则以符契下其州及府，参验发之，至所期处。
将帅按阅，有教习不精者，罪其折冲，甚者罪及刺史。
军还，则赐勋加赏，便道罢之。
行者近不逾时，远不经岁。
高宗以刘仁轨为洮河镇守使以图吐蕃，于是始有久戍之役。
武后以来，承平日久，府兵浸堕，为人所贱，百姓耻之，至蒸熨手足以避其役。
又，牛仙客以积财得宰相，边将效之。
山东戍卒多赍缯帛自随，边将诱之寄于府库，昼则若役，夜絷地牢，利其死而没入其财。
故自天宝以后，山东戍卒还者什无二三，其残虐如此。
然未尝有外叛内侮，杀帅自擅者，诚以顾恋田园，恐累宗族故也。
自开元之末，张说始募长征兵，谓之彍骑，其后益为六军。
及李林甫为相，奏诸军皆募人为之。
兵不土著，又无宗族，不自重惜，忘身徇利，祸乱遂生，至今为梗。
曏使府兵之法常存不废，安有如此下陵上替之患哉。
陛下思复府兵，此乃社稷之福，太平有日矣。
上曰：俟平河中，当与卿议之。
九月，丁亥，诏十六卫各置上将军，以宠功臣。
改神策左、右厢为左、右神策军，殿前射生左、右厢为殿前左、右射生军，各置大将军二人、将军二人。
乙巳，京城戒严，复遣左金吾将军张献甫屯咸阳。
尚结赞谓其徒曰：唐之良将，李晟、马燧、浑瑊而已，当以计去之。
入凤翔境内，无所俘掠，以兵二万直抵城下曰：李令公召我来，何不出犒我。
经宿，乃引退。
冬，十月，癸亥，李晟遣蕃落使野诗良辅与王佖将步骑五千袭吐蕃摧砂堡。
邠宁节度使韩游瓌遣其将史履程夜袭其营，杀数百人。
十一月，甲午，立淑妃王氏为皇后。
乙未，韩滉入朝。
丁酉，皇后崩。
辛丑，吐蕃寇盐州，谓刺史杜彦光曰：我欲得城，听尔率人去。
彦光悉众奔鄜州，吐蕃入据之。
韩滉过汴，玄佐重其才望，以属吏礼谒之。
吐蕃又寇夏州，亦令刺史托跋乾晖帅众去，遂据其城。
韩游瓌奏请发兵攻盐州，吐蕃救之，则使河东袭其背。
丙寅，诏骆元光及陈许兵马使韩全义将步骑万二千人会邠宁军，趣盐州，又使马燧以河东军击吐蕃。
燧至右州，河曲六胡州皆降，迁于云、朔之间。
工部侍郎张彧，李晟之婿也。
晟在凤翔，以女嫁慕客崔枢，礼重枢过于彧。
唐德宗神武圣文皇帝贞元三年（丁卯公元787年）。
春，正月，壬寅，以左仆射张延赏同平章事。
李晟为其子请婚于延赏，延赏不许。
晟谓人曰：武夫性快，释也于杯酒间，则不复贮胸中矣。
非如文士难犯，外虽和解，内蓄憾如故，吾得无懼哉。
初，李希烈据淮西，选骑兵尤精者为左、右门枪、奉国四将，步兵尤精者为左、右克平十将。
淮西少马，精兵皆乘骡，谓之骡军。
泌遣押牙唐英岸将兵趣灵宝，淮西兵已陈于河南矣。
又遣唐英岸将千五百人夜出南门，陈于涧北。
吴法超果帅其众太半趣长水，燕子楚击之，斩法超，杀其士卒三分之二。
初，云南王閤罗凤陷巂州，获西泸令郑回。
回，相州人，通经术，閤罗凤爱重之。
其子凤迦异及孙异牟寻、曾孙寻梦凑皆师事之，每授学，回得挞之。
及异牟寻为王，以回为清平官。
清平官者，蛮相也，凡有六人，而国事专决于回。
五人者事回甚卑谨，有过，则回挞之。
云南有众数十万，吐蕃每入寇，常以云南为前锋，赋敛重数，又夺其险要立城堡，岁征兵助防，云南苦之。
回因说异牟寻复自归于唐，曰：中国尚礼义，有惠泽，无赋役。
异牟寻以为然，而无路自致，凡十馀年。
及西川节度使韦皋至镇，招抚境上群蛮，异牟寻潜遣人因诸蛮求内附。
皋奏：今吐蕃弃好，暴乱盐、夏，宜因云南及八国生羌有归化之心招纳之，以离吐蕃之党，分其势。
上命皋先作边将书以谕之，微观其趣。
张延赏与齐映有隙，映在诸相中颇称敢言，上浸不悦。
韩滉性苛暴，方为上所任，言无不从，他相充位而已，百官群吏救过不赡。
浑另为滉所引荐，正色让之曰：先相公以褊察为相，不满岁而罢，今公又甚焉。
奈何榜吏于省中，至有死者。
且作福作威，岂人臣所宜。
滉愧，为之少霁威严。
二月，壬戌，以检校左庶子崔浣充入吐蕃使。
戊寅，镇海节度使、同平章事、充江、淮转运使韩滉薨。
分浙江东、西道为三：浙西，治润州；浙东，治越州；宣、歙、池，治宣州；各置观察使以领之。
上以果州刺史白志贞为浙西观察使，柳浑曰：志贞，憸人，不可复用。
会浑疾，不视事，辛巳，诏下，用之。
浑疾间，遂乞骸骨，不许。
甲申，葬昭德皇后于靖陵。
三月，丁酉，以左庶子李銛充入吐蕃使。
初，吐蕃尚结赞得盐、夏州，各留千馀人戍之，退屯鸣沙。
乃谓晟曰：朕以百姓之故，与吐蕃和亲决矣。
叔度惭而退。
辛亥，马燧入朝。
崔浣见尚结赞，责以负约。
尚结赞曰：吐蕃破朱泚，未获赏，是以来，而诸州各城守，无由自达。
盐、夏守者以城授我而遁，非我取之也。
今明公来，欲践修旧好，固吐蕃之愿也。
今吐蕃将相以下来者二十一人，浑侍中尝与之共事，知其忠信。
灵州节度使杜希全、泾原节度使李观皆信厚闻于异域，请使之主盟。
夏，四月，丙寅，浣至长安。
乙巳，尚结赞遣其属论泣赞来言：清水非吉地，请盟于原州之土梨树，既盟而归盐、夏二州。
申蔡留后吴少诚，缮兵完城，欲拒朝命，判官郑常、大将杨冀谋逐之，诈为手诏赐诸将申州刺史张伯元等。
事泄，少诚杀常、冀、伯元。
大将宋旻、曹济奔长安。
闰月，己未，韦皋复与东蛮和义王苴那时书，使诇伺导达云南。
初，韩滉荐刘玄佐可使将兵复河、湟，上以问玄佐，玄佐亦赞成之。
滉薨，玄佐奏言：吐蕃方强，未可与争。
上遣中使劳问玄佐，玄佐卧而受命。
张延赏知玄佐不可用，奏以河、湟事委李抱真，抱真亦固辞。
皆由延赏罢李晟兵柄，故武臣皆愤怒解体，不肯为用故也。
上以襄、邓扼淮西冲要，癸亥，以荆南节度使曹王皋为山南东道节度使，以襄、邓、复、郢、安、随、唐七州隶之。
浑瑊之发长安也，李晟深戒之，以盟所为备不可不严。
张延赏言于上曰：晟不欲盟好之成，故戒瑊以严备。
我有疑彼之形，则彼亦疑我矣，盟何由成。
上乃召瑊，切戒以推诚待虏，勿自为猜贰以阻虏情。
上始命骆元光屯潘原，韩游瓌屯洛口，以为瑊援。
马燧曰：然。
李晟曰：诚如浑言。
上变色曰：柳浑书生，不知边计；大臣亦为此言邪。
李晟大安园多竹，复有为飞语者，云晟伏兵大安亭，谋因仓猝为变。
晟遂伐其竹。
癸酉，上遣中使王子恒赍诏遗尚结赞，至吐蕃境，不纳而还。
浑瑊留屯奉天。
六月，丙戌，以马燧为司徒兼侍中，罢其副元帅、节度使。
初，吐蕃尚结赞恶李晟、马燧、浑瑊，曰：去三人，则唐可图也。
以陕虢观察使李泌为中书侍郎、同平章事。
河东都虞候李自良从马燧入朝，上欲以为河东节度使，自良固辞曰：臣事燧日久，不欲代之为帅。
乃以为右龙武大将军。
明日，自良入谢，上谓之曰：卿于马燧，存军中事分，诚为得礼。
然北门之任，非卿不可。
卒以自良为河东节度使。
韦皋以云南颇知书，壬辰，自以书招谕之，令趣遣使入见。
初，张延赏在西川，与东川节度使李叔明有隙。
甲子，割振武之绥、银二州，以右羽林将军韩潭为夏、绥、银节度使，帅神策之士五千、朔方、河东之士三千镇夏州。
对曰：今岁征关东卒戍京西者十七万人，计岁食粟二百四万斛。
今粟斗直钱百五十，为钱三百六万缗。
国家比遭饥乱，经费不充，就使有钱，亦无粟可籴，未暇议复府兵也。
壬申，赐骆元光姓名李元谅。
左仆射、同平章事张延赏薨。
唐德宗神武圣文皇帝贞元三年（丁卯公元787年）。
八月，辛巳朔，日有食之。
吐蕃尚结赞遣五骑送崔汉衡归，且上表求和。
至潘原，李观语之以有诏不纳吐蕃使者”，受其表而却其人。
初，郜国大长公主适驸马都尉萧升。
公主不谨，詹事李升、蜀州别驾萧鼎、彭州司马李万、丰阳令韦恪，皆出入主第。
上召李泌告之，且曰：舒王近已长立，孝友温仁。
泌曰：何至于是。
陛下惟有一子，奈何一旦疑之，欲废之而立侄，得无失计乎。
上勃然怒曰：卿何得间人父子。
谁语卿舒王为侄者。
对曰：陛下自言之。
大历初，陛下语臣，今日得数子’。
臣请其故，陛下言昭靖诸子，主上令吾子之。
今陛下所生之子犹疑之，何有于侄。
舒王虽孝，自今陛下宜努力，勿复望其孝矣。
上曰：卿不爱家族乎。
对曰：臣惟爱家族，故不敢不尽言。
若畏陛下盛怒而为曲从，陛下明日悔之，必尤臣云：吾独任汝为相，不力谏，使至此，必复杀而子。
臣老矣，馀年不足惜，若冤杀臣子，使臣以侄为嗣，臣未知得歆其祀乎。
因呜咽流涕。
上亦泣曰：事已如此，使朕如何而可。
对曰：此大事，愿陛下审图之。
臣始谓陛下圣德，当使海外蛮夷皆戴之如父母，岂谓自有子而疑之至此乎。
臣今尽言，不敢避忌讳。
自古父子相疑，未有不亡国覆家者。
陛下记昔在彭原，建宁何故而诛。
上曰：建宁叔实冤，肃宗性急，谮之者深耳。
泌曰：臣昔以建宁之故，固辞官爵，誓不近天子左右。
不幸今日复为陛下相，又睹兹事。
臣在彭原，承恩无比，竟不敢言建宁之冤，及临辞乃言之，肃宗亦悔而泣。
先帝自建宁之死，常怀危懼，臣亦为先帝诵《黄台瓜辞》以防谗构之端。
”上曰：朕固知之。
意色稍解，乃曰：贞观、开元皆易太子，何故不亡。
对曰：臣方欲言之。
昔承乾屡尝监国，托附者众，东宫甲士甚多，与宰相侯君集谋反，事觉，太宗使其舅长孙无忌与朝臣数十人鞫之，事状显白，然后集百官而议之。
当时言者犹云：愿陛下不失为慈父，使太子得终天年。
太宗从之，并废魏王泰。
陛下既知肃宗性急，以建宁为冤，臣不胜庆幸。
愿陛下戒覆车之失，从容三日，究其端绪而思之，陛下必释然知太子之无它矣。
若果有其迹，当召大臣知义理者二十人与臣鞫其左右，必有实状，愿陛下如贞观之法行之，并废舒王而立皇孙，则百代之后，有天下者犹陛下子孙也。
至于开元之时，武惠妃谮太子瑛兄弟杀之，海内冤愤，此乃百代所当戒，又可法乎。
且陛下昔尝令太子见臣于蓬莱池，观其容表，非有蠭目豺声商臣之相也，正恐失于柔仁耳。
又，太子自贞元以来常居少阳院，在寝殿之侧，未尝接外人，预外事，安有异谋乎。
彼谮人者巧诈百端，虽有手书如晋愍怀，衷甲如太子瑛，犹未可信，况但以妻母有罪为累乎。
幸陛下语臣，臣敢以家族保太子必不知谋。
曏使杨素、许敬宗、李林甫之徒承此旨，已就舒王图定策之功矣。
上曰：此朕家事，何豫于卿，而力争如此。
对曰：天子以四海为家。
臣今独任宰相之重，四海之内，一物失所，责归于臣。
况坐视太子冤横而不言，臣罪大矣。
上曰：为卿迁延至明日思之。
泌抽笏叩头而泣曰：如此，臣知陛下父子慈孝如初矣。
然陛下还宫，当自审思，勿露此意于左右；露之，则彼皆欲树功于舒王，太子危矣。
上曰：具晓卿意。
泌归，谓子弟曰：吾本不乐富贵，而命与愿违，今累汝曹矣。
太子遣人谢泌曰：若必不可救，欲先自仰药，何如。
泌曰：必无此虑。
愿太子起敬起孝。
苟泌身不存，则事不可知耳。
泌拜贺，因曰：陛下圣明，察太子无罪，臣报国毕矣。
戊申，吐蕃帅羌、浑之众寇陇州，连营数十里，京城震恐。
九月，丁卯，遣神策将石季章戍武功，决胜军使唐良臣戍百里城。
上谓李泌曰：每岁诸道贡献，共直钱五十万缗，今岁仅得三十万缗。
言此诚知失体，然宫中用度殊不足。
泌曰：古者天子不私求财，今请岁供宫中钱百万缗，愿陛下不受诸道贡献及罢宣索。
必有所须，请降敕折税，不使奸吏因缘诛剥。
上从之。
回纥合骨咄禄可汗屡求和亲，且请昏。
泌曰：臣固知陛下如此，所以不敢早言。
今回纥可汗杀牟羽，其国人有再复京城之勋，夫何罪乎。
既而回纥可汗遣使上表称儿及臣，凡泌所与约五事，一皆听命。
对曰：回纥和，则吐蕃已不敢轻犯塞矣。
次招云南，则是断吐蕃之右臂也。
癸亥，遣回纥使者合阙将军归，许以咸安公主妻可汗，归其马价绢五万匹。
吐蕃寇华亭及连云堡，皆陷之。
〖胡三省注〗连云堡，在泾州西界。
宋鄢曰：连云堡，泾要地也，三垂峭绝，北据高所，虏进退，烽火易通。
考异》曰：《邺侯家传》曰：时京西诸镇报种麦已毕，绝万顷而皆亘野；上大喜。
既而尚结赞来入寇，诸军闭壁；候夜，斫营，悉捷，结赞乃退归。
春，正月，庚戌朔，赦天下，诏两税等第，自今三年一定。
李泌奏京官俸太薄，请自三师以下悉倍其俸。
从之。
振武节度使唐朝臣不严斥候，己未，奚、室韦寇振武，执宣慰中使二人，大掠人畜而去。
时回纥之众逆公主者在振武，朝臣遣七百骑与回纥数百骑追之，回纥使者为奚、室韦所杀。
横海节度使程日华薨，子怀直自知留后。
吐蕃屡遣人诱胁云南。
唐德宗神武圣文皇帝贞元五年（己巳公元789年）。
春，二月，丁亥，韦皋遗异牟寻书，称：回鹘屡请佐天子共灭吐蕃，王不早定计，一旦为回鹘所先，则王累代功名虚弃矣。
且云南久为吐蕃屈辱，今不乘此时依大国之势以复怨雪耻，后悔无及矣。
戊戌，以横海留后程怀直为沧州观察使。
怀直请分景城、弓高为景州，仍请朝廷除刺史。
上喜曰：三十年无此事矣。
乃以员外郎徐伸为景州刺史。
中书侍郎、同平章事李泌屡乞更命相。
上欲用户部侍郎班宏，泌言宏虽清强而性多凝滞，乃荐窦参通敏，可兼度支盐铁；董晋方正，可处门下。
三月，甲辰，李泌薨。
泌有谋略而好谈神仙诡诞，故为世所轻。
初，上思李怀光之功，欲宥其一子，而子孙皆已伏诛。
戊辰，诏以怀光外孙燕八八为怀光后，赐姓名李承绪，除左卫率胄曹参军，赐钱千缗，使养怀光妻王氏及守其基祀。
冬，十月，韦皋遣其将王有道将兵与东蛮、两林蛮及吐蕃青海、腊城二节度战于巂州台登谷，大破之，斩首二千级，投崖及溺死者不可胜数，杀其大兵马使乞藏遮遮。
琼州自乾封中为山贼所陷，至是，岭南节度使李复遣判官姜孟京与崖州刺史张少迁攻拔之。
十二月，庚午，闻回鹘天亲可汗薨，戊寅，遣鸿胪卿郭锋册命其子为登里罗没密施俱禄忠贞毗伽可汗。
云南虽贰于吐蕃，亦未敢显与之绝。
壬辰，韦皋复以书招谕之。
唐德宗神武圣文皇帝贞元六年（庚午公元790年）。
初，朱滔败于贝州，其棣州刺史赵镐以州降于王武俊，既而得罪于武俊，召之不至。
回鹘忠贞可汗之弟弑忠贞而自立，其大相颉干迦斯西击吐蕃未还，夏，四月，次相帅国人杀篡者而立忠贞之子阿啜为可汗，年十五。
回鹘颉干迦斯与吐蕃战不利，吐蕃急攻北庭。
北庭人苦于回鹘诛求，与沙陀酋长朱邪尽忠皆降于吐蕃。
秋，颉干迦斯悉举国兵数万，召杨袭古，将复北庭，又为吐蕃所败，死者大半。
袭古收馀众数百，将还西州，颉干迦斯绐之曰：且与我同至牙帐，当送君还朝。
葛禄乘胜取回鹘之浮图川，回鹘震恐，悉迁西北部落于牙帐之南以避之。
遣达北特勒梅录随郭锋偕来，告忠贞可汗之丧，且求册命。
先是，回鹘使者入中国，礼容骄慢，刺史皆与之钧礼。
梅录至丰州，刺史李景略欲以气加之，谓梅录曰：闻可汗新没，欲申吊礼。
景略先据高垄而坐，梅录俯偻前哭。
景略抚之曰：可汗弃代，助尔哀慕。
梅录骄容猛气索然俱尽。
自是回鹘使至，皆拜景略于庭，威名闻塞外。
冬，十月，辛亥，郭锋始自回鹘还。
十一月，庚午，上祀圆丘。
上屡诏李纳以棣州归王武俊，纳百方迁延，请以海州易之于朝廷。
唐德宗神武圣文皇帝贞元七年（辛未公元791年）。
春，正月，己巳，襄王僙薨。
二月，癸卯，遣鸿胪少卿庾铤册回鹘奉诚可汗。
初，上还长安，以神策等军有卫从之劳，皆赐名兴元元从奉天定难功臣，以官领之，抚恤优厚。
癸未，易定节度使张孝忠薨。
安南都护高正平重赋敛，夏，四月，群蛮酋长杜英翰等起兵围都护府，正平以忧死。
端王遇薨。
韦皋比年致书招云南王异牟寻，终未获报。
然吐蕃每发云南兵，云南与之益少。
皋知异牟寻心附于唐，讨击副使段忠义，本閤罗凤使者也。
六月，丙申，皋遣忠义还云南，并致书敦谕之。
秋，七月，戊寅，以定州刺史张升云为义武留后。
庚辰，以虔州刺史赵昌为安南都护，群蛮遂安。
吐蕃攻灵州，为回鹘所败，夜遁。
九月，回鹘遣使来献俘。
冬，十二月，甲午，又遣使献所获吐蕃酋长尚结心。
福建观察使吴凑，为治有声，窦参以私憾毁之，且言其病风。
上召至京师，使之步以察之，知参之诬，由是始恶参。
丁酉，以凑为陕虢观察使以代参党李翼。
睦王述薨。
吐蕃知韦皋使者在云南，遣使让之。
云南王异牟寻绐之曰：唐使，本蛮也，皋听其归耳，无它谋也。
因执以送吐蕃。
吐蕃多取其大臣之子为质，云南愈怨。
唐德宗神武圣文皇帝贞元十年（甲戌公元794年）。
六月，壬寅朔，昭义节度使李抱真薨。
昭义步军都虞候王延贵，汝州梁人也，素以义勇闻。
守进至上党，缄称抱真有疾不能见。
缄愕然，出，谓诸将曰：朝廷不许缄掌事，诸君意如何。
云南王异牟寻遣其弟凑罗楝献地图、土贡及吐蕃所给金印，请复号南诏。
癸丑，以祠部郎中袁滋为册南诏使，赐银窠金印，文曰：贞元册南诏印”。
赐义武节度使张升云名茂昭。
御史中丞穆赞按度支吏赃罪，裴延龄欲出之，赞不从。
延龄谮之，贬饶州别驾，朝士畏延龄侧目。
赞，宁之子也。
韦皋奏破吐蕃于峨和城。
秋，七月，壬申朔，以王延贵为昭义留后，赐名虔休。
昭义行军司马、摄洺州刺史元谊闻虔休为留后，意不平，表请以磁、邢、洺别为一镇。
昭义精兵多在山东，谊厚赉以悦之。
上屡遣中使谕之，不从。
临洺守将夏侯仲宣以城归虔休，虔休遣磁州刺史马正卿督裨将石定蕃等将兵五千击洺州。
定蕃帅其众二千叛归谊，正卿退还。
诏以谊为饶州刺史，谊不行。
虔休自将兵攻之，引洺水以灌城。
黄少卿陷钦、横、浔、贵等州，攻孙公器于邕州。
九月，王虔休破元谊兵，进拔鸡泽。
裴延龄奏管官吏太多，自今缺员请且勿补，收其俸以实府库。
延龄奏：左藏库司多有失落，近因检阅使置簿书，乃于粪土之中得银十三万两，其匹段杂货百万有馀。
太府少卿韦少华不伏，抗表称：此皆每月申奏见在之物，请加推验。
群臣畏延龄有宠，莫敢言，惟盐铁转运使张滂、京兆尹李充、司农卿李铦以职事相关，时证其妄，而陆贽独以身当之，日陈其不可用。
十一月，壬申，贽上书极陈延龄奸诈，数其罪恶，其略曰：延龄以聚敛为长策，以诡妄为嘉谋，以掊克敛怨为匪躬，以靖谮服谗为尽节，总典籍之所恶以为智术，冒圣哲之所戒以为行能，可谓尧代之共工，鲁邦之少卯也。
迹其奸蠹，日长月滋，阴秘者固未尽彰，败露者尤难悉数。
又曰：陛下若意其负谤，则诚宜亟为辨明。
陛下若知其无良，又安可曲加容掩。
又曰：陛下姑欲保持，曾无诘问，延龄谓能蔽惑，不复懼思。
移东就西，便为课绩，取此适彼，遂号羡馀，愚弄朝廷，有同儿戏。
又曰：矫诡之能，诬罔之辞，遇事辄行，应口便发，靡日不有，靡时不为，又难以备陈也。
又曰：昔赵高指鹿为马，臣谓鹿之与马，物类犹同，岂若延龄掩有为无，指无为有。
又曰：延龄凶妄，流布寰区，上自公卿近臣，下逮舆台贱品，喧喧谈议，亿万为徒，能以上言，其人有几。
臣以卑鄙，任当台衡，情激于衷，虽欲罢而不能自默也。
书奏，上不悦，待延龄益厚。
十二月，王虔休乘冰合度壕，急攻洺州。
中书侍郎、同平章事陆贽以上知待之厚，事有不可，常力争之。
初，勃海文王钦茂卒，子宏临早死，族弟元义立。
元义猜虐，国人杀之，立宏临之子华屿，是为成王，改元中兴。
华屿卒，复立钦茂少子嵩邻，是为康王，改元正历。
唐德宗神武圣文皇帝贞元十一年（乙亥公元795年）。
春，二月，乙巳，册拜嵩邻为忽汗州都督、勃海王。
陆贽既罢相，裴延龄因谮京兆尹李充、卫尉卿张滂、前司农卿李铦党于贽。
初，阳城自处士征为谏议大夫，拜官不辞。
前进士河南韩愈作《争臣论》以讥之，城亦不以屑意。
丙寅，幽州奏破奚王啜利等六万馀众。
回鹘奉诚可汗卒，无子，国人立其相骨咄禄为可汗。
五月，丁丑，以宣武留后李万荣、昭义左司马领留后王虔休皆为节度使。
甲申，河东节度使李自良薨。
戊子，监军王定远奏请以行军司马李说为留后。
说，神通之五世孙也。
庚寅，遣秘书监张荐册拜回鹘可汗骨咄禄为腾里逻羽录没密施合胡禄毗伽怀信可汗。
癸巳，以李说为河东留后，知府事。
说深德王定远，请铸监军印，从之。
监军有印自定远始。
秋，七月，丙寅朔，阳城改国子司业，坐言裴延龄故也。
定远以私怒拉杀大将彭令茵，埋马矢中，将士皆愤怒。
八月，辛亥，司徒兼侍中北平庄武王马燧薨。
九月，丁巳，加韦皋云南安抚使。
横海节度使程怀直，不恤士卒，猎于野，数日不归。
怀直从父兄怀信为兵马使，因众心之怨，闭门拒之，怀直奔归京师。
冬，十月，丁丑，以怀信为横海留后。
南诏攻吐蕃昆明城，取之。
又虏施、顺二蛮王。
唐德宗神武圣文皇帝贞元十二年（丙子公元796年）。
乙丑，以浑瑊、王武俊并兼中书令。
三月，甲午，韦皋奏降西南蛮高万唐等二万馀口。
乙巳，以闲厩、宫苑使李齐运为礼部尚书，户部侍郎裴延龄为户部尚书，使职如故。
齐运无才能学术，专以柔佞得幸于上，每宰相对罢，则齐运次进决其议。
或病卧家，上欲有所除授，往往遣中使就问之。
丙子，韶王暹薨。
魏博节度使田绪尚嘉诚公主，有庶子三人，季安最幼，公主子之，以为副大使。
夏，四月，庚午，绪暴薨。
左右匿之，使季安领军事，年十五。
乙亥，发丧，推季安为留后。
五月，丙申，邠宁节度使张献甫暴薨，监军杨明议请都虞候杨朝晟权知留后。
甲辰，以朝晟为邠宁节度使。
六月，乙丑，以监句当左神策窦文场、监句当右神策霍仙鸣皆为护军中尉，监左神威军使张尚进、监右神威军使焦希望皆为中护军。
初，上置六统军，视六尚书，以处节度使罢镇者，相承用麻纸写制。
至是，文场讽宰相比统军降麻。
翰林学士郑絪奏言：故事惟封王、命相用白麻，今以命中尉，不识陛下特以宠文场邪，遂为著令也。
上乃谓文场曰：武德、贞观时，中人不过员外将军同正耳，衣绯者无几。
自辅国以来，堕坏制度。
朕今用尔，不谓无私。
若复以麻制宣告天下，必谓尔胁我为之矣。
文场叩头谢。
遂焚其麻，命并统军自今中书降敕。
明日，上谓絪曰：宰相不能违拒中人，朕得卿言方悟耳。
是时窦、霍势倾中外，籓镇将帅多出神策军、台省清要亦有出其门者矣。
宣武节度使李万荣病风，昏不知事，霍仙鸣荐宣武押牙刘沐可委军政。
辛巳，以沐为行军司马。
宣歙观察使刘赞卒。
初，上以奉天窘乏，故还宫以来，尤专意聚敛。
籓镇多以进奉市恩，皆云税外方圆”，亦云用度羡馀”，其实或割留常赋，或增敛百姓，或减刻吏禄，或贩鬻蔬果，往往私自入，所进才什一二。
李兼在江西有月进，韦皋在西川有日进。
其后常州刺史济源裴肃以进奉迁浙东观察使，刺史进奉自肃始。
及刘赞卒，判官严绶掌留务，竭府库以进奉，征为刑部员外郎，幕僚进奉自绶始。
绶，蜀人也。
甲申，迺集诸将责李湛、伊娄说、张丕以不忧军事，斥之外县。
戊戌，韩王迥薨。
壬子，诏以宣武将士邓惟恭等有执送李迺功，各迁官赐钱。
其为迺所胁，邀逼制使者，皆勿问。
八月，乙未朔，日有食之。
己巳，以田季安为魏博节度使。
丙子，以汝州刺史陆长源为宣武行军司马。
朝议以董晋柔仁多可，恐不能集事，故以长源佐之。
长源性刚刻，多更张旧事。
晋初皆许之，案成则命且罢，由是军中得安。
丙戌，门下侍郎、同平章事赵憬薨。
初，上不欲生代节度使，常自择行军司马以为储帅。
李景略为河东行军司马，李说忌之。
回鹘梅录入贡，过太原，说与之宴，梅录争坐次，说不能遏。
卢迈得风疾，庚子，贾耽私忌，宰相绝班，上遣中使召主书承旨。
丙午，户部书尚、判度支裴延龄卒，中外相贺，上独悼惜之。
壬子，吐蕃寇庆州。
冬，十月，甲戌，以谏议大夫崔损、给事中赵宗儒并同平章事。
损，玄暐之弟孙也，尝为裴延龄所荐，故用之。
十一月，乙未，以右补阙韦渠牟为左谏议大夫。
上自陆贽贬官，尤不任宰相，自御史、刺呼、县令以上皆自选用，中书行文书而已。
然深居禁中，所取信者裴延龄、李齐运、户部郎中王绍、司农卿李实、翰林学士韦执谊及渠牟，皆权倾宰相，趋附盈门。
宣武都虞侯邓惟恭内不自安，潜结将士二百馀人谋作乱。
事觉，董晋悉捕斩其党，械惟恭送京师。
己未，诏免死，汀州安置。
唐德宗神武圣文皇帝贞元十三年（甲戌公元797年）。
春，正月，壬寅，吐蕃遣使请和亲，上以吐蕃数负约，不许。
庚午，义成节度使李复薨。
庚辰，以陕虢观察使姚南仲为义成节度使。
吐蕃赞普乞立赞卒，子足之煎立。
六月，壬午，韦皋奏吐蕃入寇，巂州刺史曹高仕破之于台登城下。
光禄少卿同正张茂宗，茂昭之弟也，许尚义章公主；未成婚，茂宗母卒，遗表请终嘉礼，上许之。
秋，八月，癸酉，起复茂宗左卫将军同正。
左拾遣义兴蒋乂上疏谏，以为：兵革之急，古有墨衰从事者，未闻附马起复尚主也。
上遣中使谕之，不止，乃特召对于延英，谓曰：人间多借吉成婚者，卿何执此之坚。
对曰：婚姻、丧纪，人之大伦，吉凶不可渎也。
委巷之家，不知礼教，其女孤贫无恃，或有借吉从人，未闻男子借吉娶妇者也。
太常博士韦彤、裴堪复上疏谏。
上不悦，命趣下嫁之期，辛巳，成婚。
九月，己丑，中书侍郎、同平章事卢迈以疾罢为太子宾客。
冬，十月，淮西节度使吴少诚擅开刀沟入汝，上遣中使谕止之，不从。
群曰：君令臣行，虽利，人臣敢专乎。
十二月，徐州节度使张建封入朝。
唐德宗神武圣文皇帝贞元十四年（戊寅公元798年）。
春，二月，乙亥，名申、光、蔡军曰彰义。
夏，闰五月，庚申，以神策行营节度使韩全义为夏、绥、银、宥节度使。
全义时屯长武城，诏帅其众赴镇。
士卒以夏州碛卤，又盛夏，不乐徙居。
辛酉，军乱，杀大将王栖岩等，全义逾城走。
都虞侯高崇文诛首乱者，众然后定。
崇文，幽州人也。
丙子，以崇文为长武城都知兵马使，不降敕，令中使口宣授之。
秋，七月，壬申，给事中、同平章事赵宗儒罢为右庶子，以工部侍郎郑馀庆为中书侍郎、同平章事。
八月，初置左、右神策统军。
时禁军戍边者，禀赐优厚，诸将多请遥隶神策军，称行营，皆统于中尉，其军遂至十五万人。
京兆尹吴凑屡言宫市之弊，请委之府县。
宦者言凑屡奏宫市，皆右金吾都知赵洽、田秀岩之谋也。
丙午，洽、秀岩坐流天德军。
九月，丙申，以陕虢观察使于頔为山南东道节度使。
丁卯，杞王倕薨。
彰义节度使吴少诚遣兵掠寿州霍山，杀镇遏使谢详，侵地二十馀里，置兵镇守。
太学生薛约师事司业阳城，坐言事，徙连州，城送之郊外。
上以城党罪人，己巳，左迁城道州刺史。
城治民如治家，州之赋税不登，观察使数加诮让，城自署其考曰：抚字心劳，征科政拙，考下下。
观察使遣判官督其赋，至州，城先自囚于狱。
判官大惊，驰入，谒城于狱曰：使君何罪。
某奉命来侯安否耳。
留一二日未去，城不复归。
馆门外有故门扇横地，城昼夜坐卧其上，判官不自安，辞去。
其后又遣他判官往按之，他判官载妻子中道逸去。
冬，十月，丁酉，通王谌薨。
庚子，夏州节度使韩全义奏破吐蕃于盐州西北。
明州镇将栗鍠杀刺史卢云，诱山越作乱，攻陷浙东州县。
唐德宗神武圣文皇帝贞元十五年（己卯公元799年）。
春，正月，甲寅，雅王逸薨。
二月，丁丑，宣武节度使董晋薨。
乙酉，以其行军司马陆长源为节度使。
以常州刺史李锜为浙西观察使、诸道盐铁转运使。
锜，国贞之子也。
闲厩、宫苑使李齐运受其赂数十万，荐之于上，故用之。
锜刻剥以事进奉，上由是悦之。
庚辰，浙东观察使裴肃擒栗锽于台州，送京师，斩之。
己丑，以刘逸准为宣武节度使，赐名全谅。
三月，甲寅，吴少诚遣兵袭唐州，杀监军邵国朝、镇遏使张嘉瑜，掠百姓千馀人而去。
戊午，昭义节度使王虔休薨。
戊辰，以河阳、怀州节度使李元淳为昭义节度使。
夏，四月，癸未，以安州刺史伊慎为安、黄等州节度使。
癸巳，山南西道节度使严震薨。
南诏异牟寻遣使与韦皋约共击吐蕃，皋以兵粮未集，请俟它年。
山南西道都虞候严砺谄事严震，震病，使知留后，遗表荐之。
秋，七月，乙巳，以砺为山南西道节度使。
八月，丙申，陈许节度使曲环薨。
乙未，吴少诚遣兵掠临颍，陈州刺史上官涚知陈洲留后，遣大将王令忠将兵三千救之，皆为少诚所虏。
丙午，以涚为陈许节度使，少诚遂围许州。
涚欲弃城走，营田副使刘昌裔止之曰：城中兵足以办贼，但闭城勿与战，不过数日，贼气自衰，吾以全制其弊，蔑不克矣。
少诚昼夜急攻，昌裔募勇士千人凿城出击少诚，大破之，城由是全。
昌裔，兗州人也。
少诚又寇西华，陈许大将孟元阳拒却之。
陈许都知兵马使安国宁与上官涚不叶，谋翻城应少诚，刘昌裔以计斩之。
召其旄下，人给二缣。
伏兵要巷，见持缣者悉斩之，无得脱者。
庚辰，宣武节度使刘合谅薨。
军中思刘玄佐之恩，推其甥都知兵马使匡城韩弘为留后。
弘将兵，识其材鄙勇怯，指顾必堪其事。
丙辰，诏削夺吴少诚官爵，令诸道进兵讨之。
辛酉，以韩弘为宣武节度使。
先是，少诚遣使与宣武节度使刘全谅约共攻陈许，以陈州归宣武。
冬，十月，己丑，邕王謜薨。
山南东道节度使于頔、安黄节度使伊慎、知寿州事王宗与上官涚、韩弘进击吴少诚，屡破之。
十一月，壬子，于頔奏拔吴房、朗山。
十二月，辛未，中书令、咸宁王浑瑊薨于河中。
诸军讨吴少诚者既无统帅，每出兵，人自规利，进退不壹。
乙未，诸军自溃于小溵水，委弃器械、资粮，皆为少诚所有。
于是始议置招讨使。
吐蕃众五万分击南诏及巂州，异牟寻与韦皋各发兵御之，吐蕃无功而还。
唐德宗神武圣文皇帝贞元十六年（庚辰公元800年）。
春，正月，乙巳，恒冀、易定、陈许、河阳四军与吴少诚战，皆不利而退。
夏绥节度使韩全义本出神策军，中尉窦文场爱厚之，荐于上，使统诸军讨吴少诚。
二月，乙酉，以全义为蔡州四面行营招讨使，十七道兵皆受全义节度。
义成监军薛盈珍为上所宠信，欲夺节度使姚南仲军政，南仲不从，由是有隙。
盈珍谮其幕僚马总，贬泉州别驾。
福建观察使柳冕谋害总以媚盈珍，遣幕僚宝鼎薛戎摄泉州事，使按致总罪，戎为辩证其无辜。
冕怒，召戎，囚之，使守卒恣为侵辱。
如此累月，徐诱之使诬总，戎终不从，总由是获免。
冕，芳之子也。
盈珍又言于上曰：南仲恶政，皆幕僚马少微赞之也。
诏贬少微江南官，遣中使送之，推坠江中而死。
黔中观察使韦士宗，政令苛刻。
丁亥，牙将傅近等逐之，出奔施州。
韩全义素无勇略，专以巧佞货赂结宦官得为大帅，每议军事，宦官为监军者数十人坐帐中争论，纷然莫能决而罢。
天渐暑，士卒久屯沮洳之地，多病疫，全义不存抚，人有离心。
五月，庚戌，与吴少诚将吴秀、吴少阳等战于溵南广利原，锋镝未交，诸军大溃。
秀等乘之，全义退保五楼。
少阳，沧州清池人也。
頔诬邓州刺史元洪赃罪，朝廷不得已流洪端州，遣中使护送至枣阳。
徐、泗、濠节度使张建封镇彭城十馀年，军府称治，病笃，累表请除代人。
灵州破吐蕃于乌兰桥。
丙寅，韦士宗复入黔中。
湖南观察使河中吕渭奏发永州刺史阳履赃贿，履表称所敛物皆备进奉。
丙戌，加淄青节度使李师古同平章事。
兼，正伦五世孙也，性狡险强忍。
建封之疾亟也，兼阴图代之，自濠州疾驱至府。
幕僚李籓与同列，入问建封疾，出见之，泣曰：仆射疾危如此，公宜在州防遏，今弃州此来，欲何为也。
宜速去，不然，当奏之。
兼错愕出不意，遂径归。
建封薨，籓归扬州，兼诬奏籓于建封之薨摇动军情，上大怒，密诏杜佑使杀之。
佑素重籓，怀诏旬日不忍发，因引籓论佛经曰，佛言果报，有诸。
籓曰：有之”。
佑曰：审如此，君宜遇事无恐。
因出诏示籓。
籓神色不变，曰：此真报也。
佑曰：君慎勿出口，吾已密论，用百口保君矣。
上犹疑之，召籓诣长安，望见籓仪度安雅，乃曰：’此岂为恶者邪。
即除秘书郎。
新罗王俊邕卒，国人立其子重熙。
秋，七月，吴少诚进击韩全义于五楼，诸军复大败。
卢龙节度使刘济弟源为涿州刺史，不受济命；济引兵击擒之。
九月，癸卯，义成节度使卢群薨。
甲戌，以尚书左丞李元素代之。
贾耽曰：凡就军中除节度使，必有爱憎向背，喜懼者相半，故众心多不安。
自今愿陛下只自朝廷除人，庶无它变。
上以为然。
中书侍郎、同平章事郑馀庆与户部侍郎、判度支于䪹素善，䪹所奏事，馀庆多劝上从之。
上以为朋比，庚戌，贬馀庆郴州司马，䪹泉州司户。
䪹，頔之兄也。
癸丑，吴少诚进逼溵水数里置营，韩全义复帅诸军退保陈州。
宣武、河阳兵私归本道，独陈许将孟元阳、神策将苏光荣所部留军溵水。
全义以诈诱昭义将夏侯仲宣、义成将时昂、河阳将权文变、河中将郭湘等，斩之，欲以威众。
全义至陈州，刺史刘昌裔登城谓之曰：天子命公讨蔡州，今乃来此，昌裔不敢纳，请舍于城外。
既而昌裔赍牛酒入全义营犒师，全义惊喜，心服之。
己未，孟元阳等与吴少诚战，杀二千馀人。
庚申，以太常卿齐挤为中书舍人、同平章事。
癸亥，以张愔为徐州留后。
冬，十月，吴少诚引兵还蔡州。
先是，韦皋闻诸军讨少诚无功，上言请以浑瑊、贾耽为元帅，统诸军。
若重烦元老，则臣请以精锐万人下巴峡，出荆楚以翦凶逆。
不然，因其请罪而赦之，罢两河诸军以休息私公，亦策之次也。
若少诚一旦罪盈恶稔，为麾下所杀，则又当以其爵位授之，是除一少诚，生一少诚，为患无穷矣。
贾耽言于上曰：贼意盖亦望恩贷，恐须开其生路。
上然之。
会少诚致书币于监官军者求昭洗，监军奏之。
戊子，诏赦少诚及彰义将士，复其官爵。
己丑，河东节度使李说薨。
甲午，以其行军司马郑儋为节度使。
上择可以代儋者，以刑部员外郎严绶尝以幕僚进奉，记其名，即用为行军司马。
吐蕃数为韦皋所败，同岁，其曩贡、腊城等九节度婴、笼官马定德帅其部落来降。
唐德宗神武圣文皇帝贞元十七年（辛巳公元801年）。
士宗懼，三月，脱身亡走。
五月，壬戌朔，日有食之。
朔方邠、宁，庆节度使杨朝晟防秋于宁州，乙酉，薨。
初，浑瑊遣兵马使李朝寀将兵戌定平。
瑊薨，朝寀请以其众隶神策军；诏许之。
己丑，上遣中使往察军情，军中多与南金。
辛卯，上复遗高品薛盈珍赍诏诣宁州。
六月，甲午，盈珍至军，宣诏曰：朝寀所将本朔方军，今将并之，以壮军势，威戎狄，以李朝寀为使，南金副之，军中以为何如。
诸将皆奉诏。
丙申，都虞候史经言于众曰：李公命收弓刀而送甲胄二千。
戊戌，制以李朝寀为邠宁节度使。
是日，宁州告变者至，上追还制书，复遣薛盈珍往诇军情。
壬寅，至军，军中以高固为请，盈珍即以上旨命固知军事。
李錡既执天下利权，以贡献固主恩，以馈遗结权贵，恃此骄纵，无所忌惮，盗取县官财，所部官属无罪受戮者相继。
浙西布衣崔善贞诣阙上封事，言宫市、进奉及盐铁之弊，因言锜不法事。
上览之，不悦，命械送锜。
锜闻其将至，先凿坑于道旁。
己亥，善贞至，并锁械内坑中，生瘗之。
远近闻之，不寒而栗。
锜复欲为自全计，增广兵众，选有材力善射者谓之挽强，胡、奚杂类谓之蕃落，给赐十倍它卒。
转运判官卢坦屡谏不悛，与幕傣李约等皆去之。
约，勉之子也。
己酉，以高固为邠宁节度使。
丁巳，成德节度使王武俊薨。
秋，七月，戊寅，吐蕃寇盐州。
辛巳，以成德节度副使王士真为节度使。
己丑，吐蕃陷麟州，杀刺史郭锋，夷其城郭，掠居人及党项部落而去。
锋，曜之子也。
僧延素为虏所得。
虏将有徐舍人者，谓延素曰：我英公之五代孙也。
武后时，吾高祖建义不成，子孙流播异域，虽代居禄位典兵，然思本之心不忘，顾宗族大，无由自拨耳。
今听汝归。
遂纵之。
上遣使敕韦皋出兵深入吐蕃以分其势，纾北边患。
皋遣将将兵二万分出九道，攻吐蕃维、保、松州及栖鸡、老翁城。
河东节度使郑儋暴薨，不及命后事，军中喧哗，将有它变。
中夜，十馀骑执兵召掌书记令狐楚至军门，诸将环之，使草遗表。
楚在白刃之中，操笔立成。
楚，德棻之族也。
八月，戊午，以河东行军司马严绶为节度使。
九月，韦皋奏大破吐蕃于雅州。
左神策中尉窦文场致仕，以副使杨志廉代之。
韦皋屡破吐蕃，转战千里，凡拨城七，军镇五，焚堡百五十，斩首万馀级，捕虏六千，降户三千，遂围维州及昆明城。
冬，十月，庚子，加皋检校司徒兼中书令，赐爵南康郡王。
南诏王异牟寻虏获尤多，上遣中使慰抚之。
戊午，盐州剌史杜彦先弃城奔庆州。
唐德宗神武圣文皇帝贞元十八年（壬午公元802年）。
春，正月，骠王摩罗思那遣其子悉利移入贡。
吐蕃遣其大相兼东鄙五道节度使论莽热将兵十万解维州之围，西川兵据险设伏以待之。
吐蕃至，出千人挑战，虏悉众追之，伏发，虏众大败，擒论莽热，士卒死者太半。
维州、昆明竟不下，引兵还。
乙亥，皋遣使献论莽热，上赦之。
浙乐观察使裴肃既以进奉得进，判官齐总代掌后务，刻剥以求媚又过之。
三月，癸酉，诏擢总为衢州剌史。
给事中长安许孟容封还诏书，曰：衢州无它虞，齐总无殊绩，忽此超奖，深骇群情。
若总必有可录，愿明书劳课，然后超资改官，以解众疑。
诏遂留中。
己亥，上召孟容，慰奖之。
秋，七月，辛未，嘉王府咨议高弘本正牙奏事，自理逋债。
乙亥，诏公卿庶僚自今勿令正牙奏事，如有陈秦，宜延英门请对。
议者以为：正牙奏事，自武德以来未之或改，所以达群情，讲政事。
弘本无知，黜之可也，不当因人而废事。
淮南节度使杜佑累表求代。
冬，十月，丁亥，以刑部尚书王锷为淮南副节度使兼行军司马。
己酉，鄜坊节度使王栖曜薨。
中军将何朝宗谋作乱，夜，纵火。
都虞候裴玢潜匿不救火，旦，擒朝宗，斩之。
以同州刺史刘公济为鄜坊节度使，以玢为行军司马。
唐德宗神武圣文皇帝贞元十九年（癸未公元803年）。
春，二月，丁亥，名安黄军曰奉义。
己亥，安南牙将王季元逐其观察使裴泰，泰奔朱鸢。
明日，左兵马使赵匀斩季元及其党，迎泰而复之。
甲辰，杜佑入朝。
三月，壬子朔，以佑检校司空、同平章事；以王锷为淮南节度使。
鸿胪卿王权请迁献、懿二祖于德明、兴圣庙，每禘祫，正太祖东向之位；从之。
乙亥，以司农卿李实兼京兆尹。
实为政暴戾，上爱信之。
实恃恩骄傲，许人荐引，不次拜官，及诬谮斥逐，皆如期而效，士大夫畏之侧目。
夏，四月，泾原节度使刘昌奏请徙原州治平凉，从之。
乙亥，吐蕃遣其臣论颊热入贡。
壬辰，遣右龙武大将军薛伾使于吐蕃。
陈许节度使上官涚薨，其婿田偁欲胁其子使袭军政。
牙将王沛，亦涚之婿也，知其谋，以告监军范日用，讨擒之。
乙未，以陈许行军司马刘昌裔为节度使。
沛，许州人也。
自正月不雨至于秋七月。
己未，中书侍郎、同平章事齐抗以疾罢为太子宾客。
初，翰林待诏王伾善书，山阴王叔文善棋，俱出入东宫，娱侍太子。
伾，杭州人也。
叔文谲诡多计，自言读书知治道，乘间常为太子言民间疾苦。
太子尝与诸侍读及叔文等论及宫市事，太子曰：寡人方欲极言之。
众皆称赞，独叔文无言。
既退，太子自留叔文，谓曰：向者君独无言，岂有意邪。
叔文曰：叔文蒙幸太子，有所见，敢不以闻。
太子职当视膳问安，不宜言外事。
陛下在位久，如疑太子收人心，何以自解。
太子大惊，因泣曰：非先生，寡人无以知此。
逐大爱幸，与王伾相依附。
密结翰林学士韦执谊及当时朝士有名而求速进者陆淳、吕温、李景俭、韩晔、韩泰、陈谏、柳宗元、刘禹锡等，定为死友。
左补阙张正一上书，得召见。
正一与吏部员外郎王仲舒、主客员外郎刘伯刍等相亲善，叔文之党疑正一言己阴事，令执谊反谮正一等于上，云其朋党，游宴无度。
九月，甲寅，正一等皆坐远贬，人莫知其由。
伯刍，乃之子也。
盐夏节度判官崔文先权知盐州，为政苛刻。
冬，闰十月，庚戌，部将李庭俊作乱，杀而脔食之。
左神策兵马使李兴幹戍盐州，杀庭俊以闻。
丁巳，门下侍郎、同平章事崔损薨。
十二月，庚申，以太常卿高郢为中书侍郎，吏部侍郎郑珣瑜为门下侍郎，并同平章事。
珣瑜，余庆之从父兄弟也。
建中初，敕京城诸使及府县系囚，每季终委御史巡案，有冤滥者以闻。
近岁，北军移牒而已。
监察御史崔薳遇下严察，下吏欲陷之，引以入右神策军。
军使以下骇懼，具奏其状。
上怒，杖薳四十，流崖州。
京兆尹嗣道王实务征求以给进奉，言于上曰：今岁虽旱而禾苗甚美。
由是租税皆水免，人穷至坏屋卖瓦木、麦苗以输官。
优人成辅端为谣嘲之。
实奏辅端诽谤朝政，杖杀之。
监察御史韩愈上疏，以京畿百姓穷困，应今年税钱及草粟等征未得者，请俟来年蚕麦。
愈坐贬阳山令。
唐德宗神武圣文皇帝贞元二十年（甲申公元804年）。
春，正月，丙戌，天德军都防御团练使、丰州刺史李景略卒。
吐蕃赞普死，其弟嗣立。
夏，四月，丙寅，名陈许军曰忠武。
左金吾大将军李升云将禁军镇咸阳，疾病，其子政諲与虞候上官望等谋效山东籓镇，使将士奏摄父事。
六月，壬子，升云卒。
甲寅，诏追削升云官爵，籍没其家。
昭义节度使李长荣薨，上遣中使以手诏授本军大将，但军士所附者即授。
时大将来希皓为众所服，中使将以后诏付之。
希皓言于众曰：此军取人，合是希皓，但作节度使不得。
若朝廷以一束草来，希皓亦必敬事。
中使言：面奉进止，只令此军取大将校与节铖，朝廷不别除人。
希皓固辞。
兵马使卢从史其位居四，潜与监军相结，起出伍曰：若来大夫不肯受诏，从史请且句当此军。
监军曰：卢中丞若如此，此亦固合圣旨。
中使因探怀取诏以授之。
从史捧诏，再拜舞蹈。
希皓亟回挥同列，北面称贺。
军士毕集，更无一言。
秋，八月，己未，诏以从史为节度使。
九月，太子始得风疾，不能言。
唐顺宗至德弘道大圣大安孝皇帝永贞元年（乙酉公元805年）。
癸已，德宗崩。
苍猝召翰林学士郑絪、卫次公等至金銮殿草遗诏。
宦官或曰：禁中议所立尚未定。
众莫敢对。
次公遽言曰：太子虽有疾，地居冢嫡，中外属心。
必不得已，犹应立广陵王。
不然，必大乱。
絪等从而和之，议始定。
次公，河东人也。
太子知人情忧疑，紫衣麻鞋，力疾出九仙门，召见诸军使，人心粗安。
甲午，宣遗诏于宣政殿，太子縗服见百官。
丙申，即皇帝位于太极殿。
卫士尚疑之，企足引领而望之，曰：真太子也。
乃喜而泣。
己酉，加义武节度使张茂昭同平章事。
辛亥，以吏部郎中韦执谊为尚书左丞、同平章事。
王叔文欲专国政，首引执谊为相，己用事于中，与相唱和。
壬子，李师古发兵屯西境以胁滑州。
时告哀使未至诸道，义成牙将有自长安还得遗诏者，节度使李元素以师古邻道，欲示无外，遣使密以遗诏示之。
辛酉，诏数京兆尹道王实残暴掊敛之罪，贬通州长史。
市里欢呼，皆袖瓦砾遮道伺之，实由间道获免。
壬戌，以殿中丞王伾为左散骑常侍，依前翰林待诏，苏州司功王叔文为起居舍人、翰林学士。
甲子，上御丹凤门，赦天下，诸色逋负，一切蠲免，常贡之外，悉罢进奉。
贞元之末政事为人患者，如宫市，五坊小儿之类，悉罢之。
先是五坊小儿张捕鸟雀于闾里者，皆为暴横以取人钱物，至有张罗网于门，不许人出入者，或张井上使不得汲者。
近之，辄曰：汝惊供奉鸟雀。
即痛殴之，出钱物求谢，乃去。
或相聚饮食于酒食之肆，醉饱而去，卖者或不知，就索其直，多被殴詈。
或时留蛇一囊为质，曰：此蛇所以致鸟雀而捕之者，今留付汝，幸善饲之，勿令饥渴。
卖者愧谢求哀，乃携挈而去。
上在东官，皆知其弊，故即位首禁之。
三月，辛未，以王伾为翰林学士。
戊子，名徐州军曰武宁，以张愔为节度使。
加彰义节度使吴少诚同平章事。
以王叔文为度支、盐铁转运副使。
以御史中丞武元衡为左庶子。
德宗之末，叔文之党多为御史，元衡薄其为人，待之莽卤。
元衡为山陵仪仗使，刘禹锡求为判官，不许。
叔文以元衡在风宪，欲使附己，使其党诱以权利，元衡不认，由是左迁。
元衡，平一之孙也。
侍御史窦群奏屯田员外郎刘禹锡挟邪乱政，不宜在朝。
又尝谒叔文，揖之曰：事固有不可知者。
叔文曰：何谓也。
群曰：去岁李实怙恩挟贵，气盖一时，公当此时，逡巡路旁，乃江南一吏耳。
今公一旦复据其地，安知路旁无如公者乎。
其党欲逐之，韦执谊以群素有强直名，止之。
夏，四月，壬寅，立皇弟谔为钦王，诚为珍王；子经为郯王，纬为均王，纵为溆王，纾为莒王，绸为密王，总为郇王，约为邵王，结为宋王，缃为集王，絿为冀王，绮为和王，绚为衡王，纁为会王，绾为福王，纮为抚王，绲为岳王，绅为袁王，纶为桂王，繟为翼王。
乙已，上御宣政殿，册太子。
百官睹太子仪表，退，皆相贺，至有感泣者，中外大喜。
而王叔文独有忧色，口不敢言，但吟杜甫题《诸葛亮祠堂》诗曰：出师未捷身先死，长使英雄泪满襟。
闻者哂之。
先是，太常卿杜黄裳为裴延龄所恶，留滞台阁，十年不迁，及其婿韦执谊为相，始迁太常卿。
黄裳劝执谊帅群臣请太子监国，执谊惊曰：丈人甫得一官，奈何启口议禁中事。
黄裳勃然曰：黄裳受恩三朝，岂得以一官相买乎。
拂衣起出。
戊申，以给事中陆淳为太子侍读，仍更名质。
韦执谊自以专权，恐太子不悦，故以质为侍读，使潜伺太子意，且解之。
及质发言，太子怒曰：陛下令先生为寡人讲经义耳，何为预他事。
质惶懼而出。
五月，辛未，以右金吾大将军范希朝为左、右神策京西诸城镇行营节度使。
辛卯，以王叔文为户部侍郎，依前充度支、盐铁转运副使。
六月，己亥，贬宣歙巡官羊士谔为汀州宁化尉。
王叔文既以范希朝、韩泰主京西神策军，诸宦者尚未寤。
会边上诸将各以状辞中尉，且言方属希朝。
宦者始寤兵柄为叔文等所夺，乃大怒曰：从其谋，吾属必死其手。
密令其使归告诸将曰：无以兵属人。
希朝至奉天，诸将无至者。
韩泰驰归白之，叔文计无所出，唯曰：奈何。
奈何。
无几，其母病甚。
丙辰，叔文盛具酒馔，与诸学士及李忠言、俱文珍、刘光琦等饮于翰林。
叔文言曰：叔文母病，以身任国事之故，不得亲医药，今将求假归侍。
叔文比竭心力，不避危难，皆为朝廷之恩。
一旦去归，百谤交至，谁肯见察以一言相助乎。
文珍随其语辄折之，叔文不能对，但引满相劝，酒数行而罢。
丁巳，叔文以母丧去位。
秋，七月，丙子，加李师古检校侍中。
王叔文既有母丧，韦执谊益不用其语。
叔文怒，与其党日夜谋起复，必先斩执谊而尽诛不附己者，闻者忷懼。
癸巳，横海军节度使程怀信薨，以其子副使执恭为留后。
又以太常卿杜黄裳为门下侍郎，左金吾大将军袁滋为中书侍郎，并同平章事。
又以郑珣瑜为吏部尚书，高郢为刑部尚书，并罢政事。
八月，庚子，制令太子即皇帝位，朕称太上皇，制敕称诰。
辛丑，太上皇徙居兴庆宫，诰改元永贞，立良娣王氏为太上皇后。
后，宪宗之母也。
壬寅，贬王伾开州司马、王叔文渝州司户。
伾寻病死贬所。
明年，赐叔文死。
乙巳，宪宗即位于宣政殿。
丙午，升平公主献女口五十。
上曰：上皇不受献，朕何敢违。
癸丑，西川节度使南康忠武王韦皋薨。
支度副使刘辟自为留后。
郎州武陵、龙阳江涨，流万余家。
壬午，奉义节度使伊慎入朝。
辛卯，夏绥节度使韩全义入明。
刘辟使诸将表求节钺，朝廷不许。
己未，以袁滋为剑南东、西川、山南西道安抚大使。
辛酉，遣度支、盐铁转运副使潘孟阳宣慰江、淮，行视租赋、榷税利害，因察官史否臧，百姓疾苦。
癸亥，以尚书左丞郑余庆同平章事。
九月，戊辰，礼仪使奏：曾太皇太皇沈氏岁月滋深，迎访理绝。
案晋庾蔚之议，寻求三年之外，俟中寿而服之。
伏请以大行皇帝启攒宫日，皇帝帅百官举哀，即以其日为忌。
从之。
壬申，监修国史韦执谊奏，始令史官撰《日历》。
己卯，贬神策行军司马韩泰为抚州刺史，司封郎中韩晔为池州刺史，礼部员外郎柳宗元为邵州刺史，屯田员外郎刘禹锡为连州刺史。
冬，十月，丁酉，右仆射、同平章事贾耽薨。
戊戌，以中书侍郎、同平章事袁滋同平章事，充西川节度使；征刘辟为给事中。
舒王谊薨。
太常议曾太皇太后谥曰睿真皇后。
山人罗令则自长安如普润，矫称太上皇诰，征兵于秦州刺史刘澭，且说澭以废立。
澭执送长安，并其党杖杀之。
己酉，葬神武孝文皇帝于崇陵，庙号德宗。
十一月，己巳，祔睿真皇后、德宗皇帝主于太庙。
礼仪使杜黄裳等议，以为：国家法周制，太祖犹后稷，高祖犹文王，太宗犹武王，皆不迁。
高宗在三昭三穆之外，请迁主于西夹室。
从之。
壬申，贬中书侍郎、同平章事韦执谊为崖州司马。
执谊以尝与王叔文异同，且杜黄裳婿，故独后贬。
然叔文败，执谊亦自失形势，知祸且至，虽尚为相，常不自得，奄奄无气，闻人行声，辄惶悸失色，以至于贬。
戊寅，以韩全义为太子少保，致仕。
刘辟不受征，阻兵自守。
袁滋畏其强，不敢进。
上怒，贬滋为吉州刺史。
复以右庶子武元衡为御史中丞。
朝议谓王叔文之党或自员外郎出为刺史，贬之太轻。
己卯，再贬韩泰为虔州司马、韩晔为饶州司马、柳宗元为永州司马、刘禹锡为朗州司马，又贬河中少尹陈谏为台州司马，和州刺史凌准为连州司马，岳州刺史程异为郴州司马。
回鹘怀信可汗卒，遣鸿胪少卿孙杲临吊，册其嗣为腾里野合俱录毗伽可汗。
十二月，甲辰，加山南东道节度使于頔同平章事。
以奉义节度使伊慎为右仆射。
辛酉，百官请上上皇尊号曰应乾圣寿太上皇，上尊号曰文武大圣孝德皇帝。
上许上上皇尊号而自辞不受。
壬戌，以翰林学士郑絪为中书侍郎、同平章事。
以刑部郎中杜兼为苏州刺史。
兼辞行，上书称李锜且反，必奏族臣。
上然之，留为吏部郎中。
唐宪宗昭文章武大圣至神孝皇帝元和元年（丙戌公元806年）。
春，正月，丙寅朔，上帅群臣诣兴庆宫上上皇尊号。
丁卯，赦天下，改元。
辛未，以鄂岳观察使韩皋为奉义节度使。
甲申，上皇崩于兴庆宫。
辟遂发兵围东川节度使李康于梓州，欲以同幕卢文若为东川节度使。
刘辟陷梓州，执李康。
二月，严砺拔剑州，斩其刺史文德昭。
奚王诲落可入朝。
丁酉，以诲落可为饶乐郡王，遣归。
癸丑，加魏博节度使田季安同平章事。
三月，丙寅，以神策京西行营节度使范希朝为右金吾大将军。
高崇文引兵自阆州趣梓州，刘辟将邢泚引兵遁去，崇文入屯梓州。
辟归李康于崇文以求自雪，崇文以康败军失守，斩之。
丙子，严砺奏克梓州。
丁丑，制削夺刘辟官爵。
初，韩全义入朝，以其甥杨惠琳知夏绥留后。
杜黄裳以全义出征无功，骄蹇不逊，直令致仕，以右骁卫将军李演为夏绥节度使。
惠琳勒兵拒之，表称将士逼臣为节度使”。
河东节度使严绶表请讨之。
诏河东、天德军合击惠琳，绶遣牙将阿跌光进及弟光颜将兵赴之，光进本出河曲步落稽，兄弟在河东军皆以勇敢闻。
辛巳，夏州兵马使张承金斩惠琳，传首京师。
潘孟阳所至，专事游宴，从仆三百人，多纳贿赂。
上闻之，甲辰，以孟阳为大理卿，罢其度支、盐铁转运副使。
杜佑请解财赋之职，仍举兵部侍郎、度支使、盐铁转运副使李巽自代。
丁未，加佑司徒，罢其盐铁转运使，以巽为度支、盐铁转运使。
自刘晏之后，居财赋之职者，莫能继之。
巽掌使一年，征课所入，类晏之多，明年过之，又一年加一百八十万缗。
戊申，加陇右经略使、秦州刺史刘澭保义军节度使。
辛酉，以元稹为右拾遗，独孤郁为左拾遗，白居易为盩厔尉、集贤校理，萧俛为右拾遗，沈传师为校书郎。
稹上疏论谏职，以为：昔太宗以王珪、魏征为谏官，宴游寝食未尝不在左右，又命三品以上入议大政，必遣谏官一人随之，以参得失，故天下大理。
今之谏官，大不得豫召见，次不得参时政，排行就列，朝谒而已。
近年以来，正牙不奏事，庶官罢巡对，谏官能举职者，独诰命有不便则上封事耳。
君臣之际，讽谕于未形，筹画于至密，尚不能回至尊之盛意，况于既行之诰令，已命之除授，而欲以咫尺之书收丝纶之诏，诚亦难矣。
愿陛下时于延英召对，使尽所怀，岂可置于其位而屏弃疏贱之哉。
稹又以贞元中王伾、王叔文以伎术得幸东宫，永贞之际几乱天下，上书劝上早择修正之士使辅导诸子，以为：太宗自为蕃王，与文学清修之士十八人居。
后代太子、诸王，虽有僚属，日益疏贱，至于师傅之官，非眊聩废疾不任事者，则休戎罢帅不知书者为之。
其友谕赞议之徒，尤为冗散之甚，搢绅皆耻由之。
就使时得僻老儒生，越月逾时，仅获一见，又何暇傅之德义，纳之法度哉。
夫以匹士爱其子，犹知求明哲之师而教之，况万乘之嗣，系四海之命乎。
上颇嘉纳其言，时召见之。
壬戌，邵王约薨。
五月，丙子，以横海留后程执恭为节度使。
庚辰，尚书左丞、同平章事郑馀庆罢为太子宾客。
辛卯，尊太上皇后为皇太后。
刘辟城鹿头关，连八栅，屯兵万馀人以拒高崇文。
六月，丁酉，崇文击败之。
辟置栅于关东万胜堆。
加卢龙节度使刘济兼侍中。
庚子，高崇文破刘辟于德阳。
严砺遗其将严秦破辟众万余人于绵州石碑谷。
初，李师古有异母弟曰师道，常疏斥在外，不免贫窭。
师古私谓所亲曰：吾非不友于师道也，吾年十五拥节旄，自恨不知稼穑之艰难。
况师道复减吾数岁，吾欲使之知衣食之所自来，且以州县之务付之，计诸公必不察也。
及师古疾笃，师道时知密州事，好画及觱篥。
师古谓判官高沐、李公度曰：迨吾之未乱也，欲有问于子。
我死，子欲奉谁为帅乎。
二人相顾未对。
师古曰：岂非师道乎。
人情谁肯薄骨肉而厚他人，顾置帅不善，则非徒败军政也，且覆吾族。
师道为公侯子孙，不务训兵理人，专习小人贱事以为己能，果堪为帅乎。
幸诸公审图之。
闰月，壬戌朔，师古薨。
沐、公度秘不发丧，潜逆师道于密州，奉以为节度副使。
秋，七月，癸丑，高崇文破刘辟之众万人于玄武。
甲午，诏：凡西川继援之兵，悉取崇文处分。
壬寅，葬至德大圣大安孝皇帝于丰陵，庙号顺宗。
八月，壬戌，以妃郭氏为贵妃。
丁卯，立皇子宁为邓王，宽为澧王，宥为遂王，察为深王，寰为洋王，寮为绛王，审为建王。
堂后主书滑涣久在中书，与知枢密刘光琦相结，宰相议事有与光琦异者，令涣达意，常得所欲，杜佑、郑絪等皆低意善视之。
郑馀庆与诸相议事，涣从旁指陈是非，馀庆怒叱之。
未几，罢相。
四方赂遗无虚日，中书舍人李吉甫言其专恣，请去之。
上命宰相阖中书四门搜掩，尽得其奸状，九月。
辛丑，贬涣雷州司户，寻赐死。
籍没，家财凡数千万。
壬寅，高崇文又败刘辟之众于鹿头关，严秦败刘辟之众于神泉。
于是辟、绵江栅将李文悦、鹿头守将仇良辅皆以城降于崇文。
初，韦皋以西山运粮使崔从知邛州事，刘辟反，从以书谏辟；辟发兵攻之，从婴城固守；辟败，乃得免。
辛巳，诏征少室山人李渤为左拾遗。
渤辞疾不至，然朝政有得失，渤辄附奏陈论。
冬，十月，甲子，易定节度使张茂昭入朝。
制割资、简、陵、荣、昌、泸六州隶东川。
丙寅，以高崇文为西川节度使。
庚午，以将作监柳晟为山南西道节度使。
壬午，以平卢留后李师道为节度使。
戊子，刘辟至长安，并族党诛之。
武宁节度使张愔有疾，上表请代。
十一月，戊申，征愔为工部尚书，以东都留守王绍代之，复以濠、泗二州隶武宁军。
徐人喜得二州，故不为乱。
丙辰，以内常侍吐突承璀为左神策中尉。
承璀事上于东宫，以干敏得幸。
是岁，回鹘入贡，始以摩尼偕来，于中国置寺处之。
其法日晏乃食，食荤而不食湩酪。
回鹘信奉之，可汗或与议国事。
唐宪宗昭文章武大圣至神孝皇帝元和二年（丁亥公元807年）。
春，正月，辛卯，上祀圆丘，赦天下。
上以杜佑高年重德，礼重之，常呼司徒而不名。
门下侍郎、同平章事杜黄裳，有经济大略而不修小节，故不得久在相位。
乙巳以黄裳同平章事，充河中、晋、绛、慈、隰节度使。
己酉，以户部侍郎武元衡为门下侍郎，翰林学士李吉甫为中书侍郎，并同平章事。
二月，癸酉，邕州奏破黄贼，获其酋长黄承庆。
夏，四月，甲子，以右金吾大将军范希朝为朔方、灵、盐节度使，以右神策、盐州、定远兵隶焉，以革旧弊，任边将也。
秋、八月，刘济、王士真、张茂昭争私隙，迭相表请加罪。
戊寅，以给事中房式为幽州、成德、义武宣慰使，和解之。
九月，乙酉，密王绸薨。
冬，十月，己未，诏征锜为左仆射，以御史大夫李元素为镇海节度使。
庚申，锜表言军变，杀留后大将。
先是，锜选腹心五人为所部五州镇将，姚志安处苏州，李深处常州，赵惟忠处湖州，丘自昌处杭州，高肃处睦州，各有兵数千，伺察刺史动静。
至是，锜各使杀其刺史，遣牙将庚伯良将兵三千治石头城。
常州刺史颜防用客李云计，矫制称招讨副使，斩李深，传檄苏、杭、湖、睦。
李锜以宣州富饶，欲先取之，遣兵马使张子良、李奉仙、田少卿将兵三千袭之。
三人知锜必败，与牙将裴行立同谋讨之。
行立，锜之甥也，故悉知锜之密谋。
三将营于城外，将发，召士卒谕之曰：仆射反逆，官军四集，常、湖二将继死，其势已蹙。
今乃欲使吾辈远取宣城，吾辈何为随之族灭。
岂若去逆效顺，转祸为福乎。
众悦，许诺，即夜，还趋城。
行立举火鼓噪，应之于内，引兵趋牙门。
锜闻子良等举兵，怒，闻行立应之，抚膺曰：吾何望矣。
跣走，匿楼下。
亲将李钧引挽强三百趋山亭，欲战，行立伏兵邀斩之。
锜举家皆哭，左右执锜，裹之以幕，缒于城下，械送京师。
挽强、蕃落争自杀，尸相枕藉。
癸酉，本军以闻。
乙亥，群臣贺于紫宸殿。
上愀然曰：朕之不德，致宇内数有干纪者，朕之愧也，何贺之为。
宰相议诛锜大功以上亲，兵部郎中蒋乂曰：锜大功亲，皆淮安靖王之后也。
淮安有佐命之功，陪陵、享庙，岂可以末孙为恶而累之乎。
又欲诛其兄弟，乂曰：锜兄弟，故都统国贞之子也，国贞死王事，岂可使之不祀乎。
宰相以为然。
辛巳，锜从父弟宋州刺史銛等皆贬官流放。
有司请毁锜祖考冢庙，中丞卢坦上言：李锜父子受诛，罪已塞矣。
昔汉诛霍禹，不罪霍光；先朝诛房遗爱不及房玄龄。
《康诰》曰：父子兄弟，罪不相及。
以锜为不善而罪及五代祖乎。
乃不毁。
昭义节度使卢从史，内与王士真、刘济潜通，而外献策请图山东，擅引兵东出。
他日，上召李绛对于浴堂，语之曰：事有极异者，朕比不欲言之。
朕与郑絪议敕从史归上党，续征入朝。
絪乃泄之于从史，使称上党乏粮，就食山东。
为人臣负朕乃尔，将何以处之。
对曰：审如此，灭族有馀矣。
然絪、从史必不自言，陛下谁从得之。
上曰：吉甫密奏。
绛曰：臣窃闻搢绅之论，称絪为佳士，恐必不然。
或者同列欲专朝政，疾宠忌前，愿陛下更熟察之，勿使人谓陛下信谗也。
上良久曰：诚然，絪必不至此。
非卿言，朕几误处分。
上又尝从容问绛曰：谏官多谤讪朝政，皆无事实，朕欲谪其尤者一二人以儆其馀，何如。
对曰：此殆非陛下之意，必有邪臣欲壅蔽陛下之聪明者。
人臣死生，系人主喜怒，敢发口谏者有几。
就有谏者皆昼度夜思，朝删暮减，比得上达，什无二三。
故人主孜孜求谏，犹懼不至，况罪之乎。
如此，杜天下之口，非社稷之福也。
上善其言而止。
群臣请上尊号曰睿圣文武皇帝，丙申，许之。
盩厔尉、集贤校理白居易作乐府及诗百馀篇，规讽时事，流闻禁中。
上风而悦之，召入翰林为学士。
丙寅，以高崇文同平章事，充邠宁节度、京西诸军都统。
山南东道节度使于頔惮上英威，为子季友求尚主。
唐宪宗昭文章武大圣至神孝皇帝元和三年（戊子公元808年）。
春，正月，癸巳，群臣上尊号曰睿圣文武皇帝；赦天下。
二月，戊寅，咸安大长公主薨于回鹘。
三月，回鹘腾里可汗卒。
癸巳，郇王总薨。
辛亥，御史中丞卢坦奏弹前山南西道节度使柳晟，前浙东观察使阎济美违赦进奉。
上召坦褒慰之，曰：朕已释其罪，不可失信。
坦曰：赦令宣布海内，陛下之大信也。
晟等不畏陛下法，奈何存小信弃大信乎。
上乃命归所进于有司。
夏，四月，上策试贤良方正直言极谏举人，伊阙尉牛僧孺、陆浑尉皇甫湜、前进士李宗闵皆指陈时政之失，无所避；户部侍郎杨於陵、吏部员外郎韦贯之为考策官，贯之署为上第。
丁丑，罢五月朔宣政殿朝贺。
以荆南节度使裴均为右仆射。
均素附宦官得贵显，为仆射，自矜大。
尝入朝，逾位而立；中丞卢坦揖而退之，均不从。
坦曰：昔姚南仲为仆射，位在此。
均曰：南仲何人。
坦曰：是守正不交权幸者。
坦寻改右庶子。
五月，翰林学士、左拾遗白居易上疏，以为：牛僧孺等直言时事，恩奖登科，而更遭斥逐，并出为关外官。
杨於陵等以考策敢收直言，裴垍等以覆策不退直言，皆坐谴谪。
卢坦以数举职事黜庶子。
此数人皆今之人望，天下视其进退以卜时之否藏者也。
一旦无罪悉疏弃之，上下杜口，众心洶洶，陛下亦知之乎。
且陛下既下诏征之直言，索之极谏，僧孺等所对如此，纵未能推而行之，又何忍罪而斥之乎。
昔德宗初即位，亦征直言极谏之士，策问天旱，穆质对云：两汉故事，三公当免，卜式著议，弘羊可烹。
德宗深嘉之，自畿尉擢为左补阙。
今僧孺等所言未过于穆质，而遽斥之，臣恐非嗣祖宗之道也。
质，宁之子也。
丙午，册回鹘新可汗为爱登里啰泊密施合毗伽保义可汗。
西原蛮酋长黄少卿请降。
六月，癸亥，以为归顺州刺史。
沙陀劲勇冠诸胡，吐蕃置之甘州，每战，以为前锋。
秋，七月，辛已朔，日有食之。
以右庶子卢坦为宣歙观察使。
九月，庚寅，以于頔为司空，同平章事如故；加右仆射裴均同平章事，为山南东道节度使。
淮南节度使王锷入朝。
翰林学士白居易上言以为：宰相人臣极位，非清望大功不应授。
壬辰，加宣武节度使韩弘同平章事。
丙申，以户部侍郎裴垍为中书侍郎、同平章事。
上虽以李吉甫故罢垍学士，然宠信弥厚，故未几复擢为相。
初，德宗不任宰相，天下细务皆自决之，由是裴延龄辈得用事。
上在籓邸，心固非之，及即位，选擢宰相，推心委之，尝谓垍等曰：以太宗、玄宗之明，犹藉辅佐以成其理，况如朕不及先圣万倍者乎。
垍亦竭诚辅佐。
上尝问垍：为理之要何先。
对曰：先正其心。
旧制，民输税有三：一曰上供，二曰送使，三曰留州。
建中初定两税，货重钱轻。
是后货轻钱重，民所出已倍其初。
其留州、送使者，所在又降省估就实估，以重敛于民。
及垍为相，奏：天下留州、送使物，请一切用省估。
其观察使，先税所理之州以自给，不足，然后许税于所属之州。
由是江、淮之民稍苏息。
先是，执政多恶谏官言时政得失，垍独赏之。
垍器局峻整，人不敢干以私。
尝有故人自远诣之，垍资给优厚，从容款狎。
其人乘间求京兆判司，垍曰：公才不称此官，不敢以故人之私伤朝廷至公。
它日有盲宰相怜公者，不妨得之，垍则必不可。
戊戌，以中书侍郎、同平章事李吉甫同平章事，充淮南节度使。
河中、晋绛节度使邠宣公社黄裳薨。
冬，十二月，庚戌，置行原州于临泾，以镇将郝玼为刺史。
南诏王异牟寻卒，子寻阁劝立。
唐宪宗昭文章武大圣至神孝皇帝元和四年（己丑公元809年）。
春，正月，戊子，简王遘薨。
勃海康王嵩璘卒，子元瑜立，改元永德。
给事中李籓在门下，制敕有不可者，即于黄纸后批之。
吏请更连素纸，籓曰：如此，乃状也，何名批敕。
裴垍荐籓有宰相器。
上以门下侍郎、同平章事郑絪循默取容，二月，丁卯，罢絪为太子宾客，擢籓为门下侍郎、同平章事。
籓知无不言，上甚重之。
河东节度使严绶，在镇九年，军政补署一出监军李辅光，绶拱手而已。
裴垍具奏其状，请以李鄘代之。
三月，乙酉，以绶为左仆射，以凤翔节度使李鄘为河东节度使。
成德节度使王士真薨，其子副大使承宗自为留后。
河北三镇，相承各置副大使，以嫡长为之，父没则代领军务。
上以久旱，欲降德音。
翰林学士李绛、白居易上言，以为欲令实惠及人，无如减其租税。
又言宫人驱使之馀，其数犹广，事宜省费，物贵徇情。
又请禁诸道横敛，以充进奉。
又言岭南、黔中、福建风俗，多掠良人卖为奴婢，乞严禁止。
闰月，己酉，制降天下系囚，蠲租税，出宫人，绝进奉，禁掠卖，皆如二臣之请。
己未，雨。
绛表贺曰：乃知忧先于事，故能无忧；事至而忧，无救于事。
初，王叔文之党既贬，有诏，虽遇赦无得量移。
吏部尚书、盐铁转运使李巽奏：郴州司马程异，吏才明辨，请以为杨子留后。
上许之。
巽精于督察，吏人居千里之外，战栗如在巽前。
异句检簿籍，又精于巽，卒获其用。
魏征玄孙稠贫甚，以故第质钱于人，平卢节度使李师道请以私财赎出之。
上命白居易草诏，居易奏言：事关激劝，宜出朝廷。
师道何人，敢掠斯美。
望敕有司以官钱赎还后嗣。
上从之，出内库钱二千缗赎赐魏稠，仍禁质卖。
王承宗叔父士则以承宗擅自立，恐祸及宗，与幕客刘栖楚俱自归京师。
诏以士则为神策大将军。
辛未，灵盐节度使范希朝奏以太原防秋兵六百人衣粮给沙陀，许之。
夏，四月，山南东道节度使裴均恃有中人之助，于德音后首进银器千五百馀两。
翰林学士李绛、白居易等上言：均欲以此尝陛下，愿却之。
上遽命出银器付度支。
左军中尉吐突承璀欲希上意，夺裴垍权，自请将兵讨之。
上疑未决，宗正少卿李拭奏称：承宗不可不讨。
承璀亲近信臣，宜委以禁兵，使统诸军，谁敢不服。
上以拭状示诸学士曰：此奸臣也，知朕欲将承璀，故上此奏。
卿曹记之，自今勿令得进用。
初，平凉之盟，副无帅判官路泌、会盟判官郑叔矩皆没于吐蕃。
六月，以灵盐节度使范希朝为河东节度使。
朝议以沙陀在灵武，迫近吐蕃，虑其反复，又部落众多，恐长谷价，乃命悉从希朝诣河东。
希朝选其骁骑千二百，号沙陀军，置使以领之，而处其馀众于定襄川。
于是朱邪执宜始保神武川之黄花堆。
左军中尉吐突承璀领功德使，盛修安国寺，奏立圣德碑，高大一准《华岳碑》，先构碑楼，请敕学士撰文，且言臣已具钱万缗，欲酬之。
上览奏，承璀适在旁，上命曳倒碑楼。
唐宪宗昭文章武大圣至神孝皇帝元和四年（己丑公元809年）。
秋，七月，壬戌，御史中丞李夷简弹京兆尹杨凭，前为江西观察使，贪污僭侈。
丁卯，贬凭临贺尉。
夷简，元懿之玄孙也。
上命尽籍凭资产，李绛谏曰：旧制，非反逆不籍其家。
上乃止。
凭之亲友无敢送者，栎阳尉徐晦独至蓝田与别。
太常卿权德舆素与晦善，谓之曰：君送杨临贺，诚为厚矣，无乃为累乎。
对曰：晦自布衣蒙杨公知奖，今日远谪，岂得不与之别。
借如明公它日为谗人所逐，晦敢自同路人乎。
德舆嗟叹，称之于朝。
后数日，李夷简奏为监察御史。
晦谢曰：晦平生未尝得望公颜色，公何从而取之。
夷简曰：君不负杨临贺，肯负国乎。
上密问诸学士曰：今欲用王承宗为成德留后，割其德、棣二州更为一镇以离其势，并使承宗输二税，请官吏，一如师道，何如。
李绛等对曰：德、棣之隶成德，为日已久，今一旦割之，恐承宗及其将士忧疑怨望，得以为辞。
况其邻道情状一同，各虑它日分割，或潜相构扇。
万一旅拒，倍难处置，愿更三思。
所是二税、官吏，愿因吊祭使至彼，自以其意谕承宗，令上表陈乞如师道例，勿令知出陛下意。
如此，则幸而听命，于理固顺，若其不听，体亦无损。
时吴少诚病甚，降等复上言：少诚病必不起。
淮西事体与河北不同，四旁皆国家州县，不与贼邻，无党援相助。
朝廷命帅，今正其时，万一不从，可议征讨。
臣愿舍恒冀难致之策，就申蔡易成之谋。
脱或恒冀连兵，事未如意，蔡州有衅，势可兴师，南北之役俱兴，财力之用不足。
傥事不得已，须赦承宗，则恩德虚施，威令顿废。
不如早赐处分，以收镇冀之心，坐待机宜，必获申蔡之利。
既而承宗久未得朝命，颇懼，累表自诉。
八月，壬午，上乃遣京兆少尹裴武诣真定宣慰，承宗受诏甚恭，曰：三军见迫，不暇俟朝旨，请献德、棣二州以明恳款。
丙申，安南都护张舟奏破环王三万众。
九月，甲辰朔，裴武复命。
庚戌，以承宗为成德军节度、恒、冀、深、赵州观察使，德州刺史薛昌朝为保信军节度、德、棣二州观察使。
昌朝，嵩之子，王氏之婿也，故就用之。
田季安得飞报，先知之，使谓承宗曰：昌朝阴与朝廷通，故受节钺。
承宗遽遣数百骑驰入德州，执昌朝，至真定，囚之。
中使送昌朝节过魏州，季安阳为宴劳，留使者累日，比至德州，已不及矣。
丙辰，振武奏吐蕃五万馀骑至拂梯泉。
辛未，丰州奏吐蕃万馀骑至大石谷，掠回鹘入贡还国者。
左神策军吏李昱贷长安富人钱八千缗，满三岁不偿，京兆尹许孟容收捕械系，立期使偿，曰：期满不足，当死。
翰林学士白居易上奏，以为：国家征伐，当责成将帅，近岁始以中使为监军。
自古及今，未有征天下之兵，专令中使统领者也。
今神策军既不置行营节度使，即承璀乃制将也。
又充诸军招讨处置使，即承璀乃都统也。
臣恐四方闻之，必轻朝廷；四夷闻之，必笑中国。
陛下忍令后代相传云以中官为制将、都统自陛下始乎。
臣又恐刘济、茂昭及希朝、从史乃至诸道将校皆耻受承璀指麾，心既不齐，功何由立。
此是资承宗之计而挫诸将之势也。
陛下念承璀勤劳，贵之可也；怜其忠赤，富之可也。
至于军国权柄，动关理乱，朝廷制度，出自祖宗，陛下宁忍徇下之情而自隳法制，从人之欲而自损圣明，何不思于一时之间而取笑于万代之后乎。
时谏官、御史论承璀职名太重者相属，上皆不听。
戊子，上御延英殿，度支使李元素、盐铁使李鄘、京兆尹许孟容、御史中丞李夷简、谏议大夫孟简、给事中吕元膺、穆质、右补阙独孤郁等极言其不可。
上不得已，明日，削承璀四道兵马使，改处置为宣慰而已。
己亥，吐突承璀将神策兵发长安，命恒州四面籓镇各进兵招讨。
是岁，云南王寻阁劝卒，子劝龙晟立。
幽州牙将绛人谭忠为刘济使魏，知其谋，入谓季安曰：如某之谋，是引天下之兵也。
忠归幽州，谋欲激刘济讨王承宗。
会济合诸将言曰：天子知我怨赵，今命我伐之，赵亦必大备我。
伐与不伐孰利。
忠疾对曰：天子终不使我伐赵，赵亦不备燕。
济怒曰：尔何不直言济与承宗反乎。
命系忠狱。
使人视成德之境，果不为备。
后一日，诏果来，令济专护北疆，勿使朕复挂胡忧，而得专心于承宗。
济乃解狱召忠曰：信如子断矣，何以知之。
忠曰：卢从史外亲燕，内实忌之；外绝赵，内实与之。
此为赵画曰：燕以赵为障，虽怨赵，必不残赵，不必为备，’一且示赵不敢抗燕，二且使燕获疑天子。
赵人既不备燕，潞人则走告于天子曰：燕厚怨赵，赵见伐而不备燕，是燕反与赵也。
此所以知天子终不使君伐赵，赵亦不备燕也。
济曰：今则奈何。
忠曰：燕、赵为怨，天下无不知。
今天子伐赵，君坐全燕之甲，一人未济易水，此正使潞人以燕卖恩于赵，败忠于上，两皆售也。
是燕贮忠义之心，卒染私赵之口，不见德于赵人，恶声徒嘈嘈于天下耳。
惟君熟思之。
济曰：吾知之矣。
乃下令军中曰：五日毕出，后者醢以徇。
唐宪宗昭文章武大圣至神孝皇帝元和五年（庚寅公元810年）。
春，正月，刘济自将兵七万人击王承宗，时诸军皆未进，济独前奋击，拔饶阳、束鹿。
河东、河中、振武、义武四军为恒州北道招讨，会于定州。
丁卯，河东将王荣拔王承宗洄湟镇。
吐突承璀至行营，威令不振，与承宗战，屡败。
河南尹房式有不法事，东台监察御史元稹奏摄之，擅令停务。
翰林学士李绛、崔群言稹无罪。
会从史遣牙将王翊元入奏事，裴垍引与语，为言为臣之义，微动其心，翊元遂输诚，言从史阴谋及可取之状。
垍令翊元还本军经营，复来京师，遂得其都知兵马使乌重胤等款要。
垍言于上曰：从史狡猾骄很，必将为乱。
今闻其与承璀对营，视承璀如婴儿，往来殊不设备。
失今不取，后虽兴大兵，未可以岁月平也。
上初愕然，熟思良久，乃许之。
甲申，承璀与行营兵马使李听谋，召从史入营博，伏壮士于幕下，突出，擒诣帐后缚之，内车中，驰诣京师。
丁亥，范希朝、张茂昭大破承宗之众于木刀沟。
上嘉乌重胤之功，欲即授以昭义节度使。
李绛以为不可，请授重胤河阳，以河阳节度使孟元阳镇昭义。
会吐突承璀奏，已牒重胤句当昭义留后，绛上言：昭义五州据山东要害，魏博、恒、幽诸镇蟠结，朝廷恃此以制之。
戊戌，贬卢从史驩州司马。
五月，乙巳，昭义军三千馀人夜溃，奔魏州。
刘济奏拔安平。
庚申，吐蕃遣其臣论思邪热入见，且归路泌、郑叔矩之柩。
甲子，奚寇灵州。
六月，甲申，白居易复上奏，以为：臣比请罢兵，今之事势，又不如前，不知陛下复何所待。
是时，上每有军国大事，必与诸学士谋之。
尝逾月不见学士，李绛等上言：臣等饱食不言，其自为计则得矣，如陛下何。
陛下询访理道，开纳直言，实天下之幸，岂臣等之幸。
上遽令明日三殿对来。
上尝欲近猎苑中，至蓬莱池西，谓左右曰：李绛必谏，不如且止。
刘济之讨王承宗也，以长子绲为副大使，掌幽州留务。
济军瀛州，次子总为瀛州刺史，济署行营都知兵马使，使屯饶阳。
济有疾，总与判官张𤣱、孔目官成国宝谋，诈使人从长安来，曰：朝廷以相公逗留无功，已除副大使为节度使矣。
明日，又使人来告曰：副大使旌节已至太原。
又使人走而呼曰：旌节已过代州。
举军惊骇。
济愤怒不知所为，杀大将素与绲厚者数十人，追绲诣行营，以张𤣱兄皋代知留务。
济自朝至日昃不食，渴索饮，总因置毒而进之。
乙卯，济薨。
绲行至涿州，总矫以父命杖杀之，遂领军务。
八月，乙亥，上与宰相语及神仙，问：果有之乎。
李籓对曰：秦始皇、汉武帝学仙之效，具载前史，太宗服天竺僧长年药致疾，此古今之明戒也。
陛下春秋鼎盛，方励志太平，宜拒绝方士之说。
苟道盛德充，人安国理，何忧无尧、舜之寿乎。
九月，己亥，吐突承璀自行营还。
辛亥，复为左卫上将军，充左军中尉。
裴垍曰：承璀首唱用兵，疲弊天下，卒无成功，陛下纵以旧恩不加显戮，岂得全不贬黜以谢天下乎。
给事中段平仲、吕元膺言承璀可斩。
李绛奏称：陛下不责承璀，他日复有败军之将，何以处之。
若或诛之，则同罪异罚，彼必不服；若或释之，则谁不保身而玩寇乎。
愿陛下割不忍之恩，行不易之典，使将帅有所惩劝。
间二日，上罢承璀中尉，降为军器使。
中外相贺。
裴垍得风疾，上甚惜之，中使候问旁午于道。
丙寅，以太常卿权德舆为礼部尚书、同平章事。
义武节度使张茂昭请除代人，欲举族入朝。
茂昭既去，冬，十月，戊寅，虞侯杨伯玉作乱，囚迪简，辛已，义武将士共杀伯玉。
右金吾大将军伊慎以钱三万缗赂右军中尉第五从直，求河中节度使。
从直恐事泄，奏之。
十一月，庚子，贬慎为右卫将军，坐死者三人。
初，慎自安州入朝，留其子宥主留事，朝廷因以为安州刺史，未能去也。
会宥母卒于长安，宥利于兵权，不时发丧。
鄂岳观察使郗士美遣僚属以事过其境，宥出迎，因告以凶问，先备篮舆，即日遣之。
甲辰，会王纁薨。
庚戌，以前河中节度使王锷为河东节度使。
十二月，戊寅，张茂昭入朝，请迁祖考之骨于京兆。
壬午，以御史中丞吕元膺为鄂岳观察使。
元膺尝欲夜登城，门已锁，守者不为开。
左右曰：中丞也。
对曰：夜中难辩真伪，虽中丞亦不可。
元膺乃还。
明日，擢为重职。
翰林学士、司勋郎中李张面陈吐突承璀专横，语极恳切。
绛尝从容谏上聚财，上曰：今两河数十州，皆国家政令所不及，河、湟数千里，沦于左衽，朕日夜思雪祖宗之耻，而财力不赡，故不得不蓄聚耳。
不然，朕宫中用度极俭薄，多藏何用邪。
唐宪宗昭文章武大圣至神孝皇帝元和六年（辛卯公元811年）。
春，正月，甲辰，以彰义留后吴少阳为节度使。
庚申，以前淮南节度使李志甫为中书侍郎，同平章事。
二月，壬申，李籓罢为太子詹事。
己丑，忻王造薨。
宦官恶李绛在翰林，以为户部侍郎，判本司。
权德舆对曰：秦以惨刻而亡，汉以宽大而兴。
夏，四月，戊辰，以兵部尚书裴垍为太子宾客，李吉甫恶之也。
庚午，以刑部侍郎、盐铁转运使卢坦为户部侍郎、判度支。
或告泗州刺史薛謇为代北水运使，有异马不以献。
事下度支，使巡官往验，未返，上迟之，使品官刘泰昕按其事。
户坦曰：陛下既使有司验之，又使品官继往，岂大臣不足信于品官乎。
臣请先就黜免。
上召泰昕还。
五月，前行营粮料使于皋谟、董溪坐赃数千缗，敕贷其死，皋谟流春州，溪流封州。
行至潭州，并追遣中使赐死。
权德舆上言，以为：皋谟等罪当死，陛下肆诸市朝，谁不懼法。
不当已赦而杀之。
溪，晋之子也。
庚子，以金吾大将军李惟简为凤翔节度使。
陇州地与吐蕃接，旧常朝夕相伺，更入攻抄，人不得息。
惟简以为边将当谨守备，蓄财谷以待寇，不当睹小利，起事盗恩，禁不得妄入其地。
益市耕牛，铸农器，以给农之不能自具者，增垦田数十万亩。
属岁屡稔，公私有馀，贩者流及它方。
赐振武节度使阿跌光进姓李氏。
六月，丁卯，李吉甫奏：自汉至隋十有三代，设官之多，无如国家者。
天宝以后，中原宿兵，见在可计者八十馀万，其馀为商贾、僧、道不服田亩者什有五六，是常以三分劳筋苦骨之人奉七分待衣坐食之辈也。
今内外官以税钱给俸者不下万员，天下千三百馀县，或以一县之地而为州，一乡之民而为县者甚众，请敕有司详定废置，吏员可省者省之，州县可并者并之，入仕之涂可减者减之。
又，国家旧章，依品制俸，官一品月俸钱三十缗；职田禄米不过千斛。
艰难以来，增置使额，厚给俸钱，大历中，权臣月俸至九千缗，州无大小，刺史皆千缗。
常兗为相。
始立限约，李泌又量其闲剧，随事增加，时谓通济，理难减削。
然犹有名存职废，或额去俸存，闲剧之间，厚薄顿异。
请敕有司详考俸料、杂给，量定以闻。
于是命给事中段平仲、中书舍人韦贯之、兵部侍郎许孟容、户部侍郎李绛同详定。
秋，九月，富平人梁悦报父仇，杀秦杲，自诣县请罪。
甲寅，吏部奏准敕并省内外官计八百八员，诸司流外一千七百六十九人。
冬，十一月，弓箭库使刘希光受羽林大将军孙璹钱二万缗，为求方镇，事觉，赐死。
事连左卫上将军、知内待省事吐突承璀，丙申，以承璀为淮南监军。
己丑，以户部侍郎李绛为中书侍郎、同平章事。
闰月，辛卯朔，黔州奏：辰、溆贼帅张伯靖寇播州、费州。
试太子通事舍人李涉知上于吐突承璀恩顾未衰，乃投匦上疏，称承璀有功，希光无罪。
知匦使、谏议大夫孔戣见其副章，诘责不受。
戊申，贬涉峡州司仓。
辛亥，惠昭太子宁薨。
是岁，天下大稔，米斗有直二钱者。
唐宪宗昭文章武大圣至神孝皇帝元和七年（壬辰公元812年）。
春，正月，辛未，以京兆尹元义方为鄜坊观察使。
李绛恶义方为人，故出之。
振武河溢，毁东受降城。
三月，丙戌，上御延英殿，李吉甫言：天下已太平，陛下宜为乐。
夏，四月，丙辰，以库部郎中、翰林学士崔群为中书舍人，学士如故。
六月，癸已，司徒、同平章事杜佑以太保致仕。
秋，七月，乙亥，立遂王宥为太子，更名恒。
八月，戊戌，魏博节度使田季安薨。
初，季安娶洺州刺史元谊女，生子怀谏，为节度副使。
牙内兵马使田兴，庭玠之子也，有勇力，颇读书，性恭逊。
辛亥，以左龙武大将军薛平为郑滑节度使，欲为控制魏博。
他日，吉甫复于延英盛陈用兵之利，且言刍粮金帛皆已有备。
上顾问绛，绛对曰：兵不可轻动。
前年讨恒州，四面发兵二十万，又发两神策兵自京师赴之，天下骚动，所费七百馀万缗，讫无成功，为天下笑。
今疮痍未复，人皆惮战，若又以敕命驱之，臣恐非直无功，或生他变。
况魏博不必用兵，事势明白，愿陛下勿疑。
上奋身抚案曰：朕不用兵决矣。
绛曰：陛下虽有是言，恐退朝之后，复有荧惑圣听者。
上正色厉声曰：朕志已决，谁能惑也。
绛乃拜贺曰：此社稷之福也。
宪宗昭文章武犬至至神孝皇帝中之上元和七年（壬辰，公元八一二年）。
李吉甫请遣中使宣慰以观其变，李绛曰：不可。
庚戌，更名皇子宽曰恽，察曰悰，寰曰忻，寮曰悟，审曰恪。
请发内库钱百五十万缗以赐之。
李师道使人谓宣武节度使韩弘曰：我世与田氏约相保援，今兴非田氏族，又首变两河事，亦公之所恶也。
田兴既葬田季安，送田怀谏于京师。
辛已，以怀谏为右监门卫将军。
李绛奏振武、天德左右良田可万顷，请择能吏开置营田，可以省费足食，上从之。
上尝于延英谓宰相曰：卿辈当为朕惜官，勿用之私亲故。
李吉甫、权德舆皆谢不敢。
李绛曰：崔祐甫月言，非亲非故，不谙其才。
谙者尚不与官，不谙者何敢复与。
但问其才器与官相称否耳。
若避亲故之嫌，使圣朝亏多士之美，此乃偷安之臣，非至公之道也。
苟所用非其人，则朝廷自有典刑，谁敢逃之。
上曰：诚如卿言。
唐宪宗昭文章武大圣至神孝皇帝元和八年（癸巳公元813年）。
春，正月，癸亥，以博州刺史田融为相州刺史。
勃海定王元瑜卒，弟言义权知国务。
庚午，以言义为勃海王。
李吉甫、李绛数争论于上前，礼部尚书、同平章事权德舆居中无所可否，上鄙之。
辛未，德舆罢守本官。
辛卯，赐魏博节度使田兴名弘正。
司空、同平章事于頔久留长安，郁郁不得志。
有梁正言者，自言与枢密使梁守谦同宗，能为人属请，頔使其子太常丞敏重赂正言，求出镇。
久之，正言诈渐露，敏索其赂不得，诱其奴，支解之，弃溷中。
事觉，頔帅其子殿中少监季友等素服诣建福门请罪，门者不内。
退，负南墙而立，遣人上表，阁门以无印引不受。
日暮方归，明日，复至。
丁酉，頔左授恩王傅，仍绝朝谒。
敏流雷州，季友等皆贬官，僮奴死者数人。
敏至秦岭而死。
事连僧鉴虚。
甲子，征前西川节度使、同平章事武元衡入知政事。
夏，六月，大水。
上以为阴盈之象，辛丑，出宫人二百车。
秋，七月，辛酉，振武节度使李光进请修受降城，兼理河防。
乙巳，废天威军，以其众隶神策军。
丁未，辰、溆州贼帅张伯靖请降。
九月，辛亥，以伯靖为归州司马，委荆南军前驱使。
初，吐蕃欲作乌兰桥，先贮材于河侧，朔方常潜遣人投之于河，终不能成。
虏知朔方、灵盐节度使王佖贪，先厚赂之，然后并力成桥，仍筑月城守之。
自是朔方御寇不暇。
冬，十月，回鹘发兵度碛南，自柳谷西击吐蕃。
壬寅，振武、天德军奏回鹘数吉骑至鸊鵜泉，边军戒严。
振武节度使李进贤，不恤士卒。
进贤使牙将杨遵宪将五百骑趣东受降城以备回鹘，所给资装多虚估。
群臣累表请立德妃郭氏为皇后。
上以妃门宗强盛，恐正位之后，后宫莫得进，托以岁时禁忌，竟不许。
丁酉，振武监军骆朝宽奏乱兵已定，请给将士衣。
上怒，以夏绥节度使张煦为振武节度使，将夏州兵二千赴镇，仍命河东节度使王锷以兵二千纳之，听以便宜从事。
骆朝宽归罪于其将苏若方而杀之。
发郑滑、魏博卒凿黎阳古河十四里，以纾滑州水患。
上问宰相：人言外间朋党大盛，何也。
李绛对曰：自古人君所甚恶者，莫若人臣为朋党，故小人谮君子者必曰朋党。
何则。
朋党言之则可恶，寻之则无迹故也。
东汉之末，凡天下贤人君子，宦官皆谓之党人而禁锢之，遂以亡国。
此皆群小欲害善人之言，愿陛下深察之。
夫君子固与君子合，岂可必使之与小人合，然后谓之非党邪。
唐宪宗昭文章武大圣至神孝皇帝元和九年（甲午公元814年）。
春，正月，甲戌，王锷遣兵五千余张煦于善羊栅。
乙亥，煦入单于都扩府，诛乱者苏国珍等二百五十三人。
二月，丁丑，贬李进贤为通州刺史。
甲午，骆朝宽坐纵乱者，杖之八十，夺色，配役定陵。
癸卯，罢为礼部尚书。
初，上欲相绛，先出叶突承璀为淮南监军，至是，上召还承璀，先罢绛相。
李吉甫奏：国家旧置六胡州于灵、盐之境，开元中废之，更置宥州以领降户，天宝中，宥州寄理于经略军，宝应以来，因循遂废。
礼部尚书李绛上言，以为：回鹘凶强，不可无备；淮西穷蹙，事要经营。
乙丑，桂王纶薨。
六月，壬寅，以河中节度使张弘靖为刑部尚书，同平章事。
弘靖，延赏之子也。
翰林学士独孤郁，权德舆之婿也。
闰月，丙辰，彰义节度使吴少阳薨。
上自平蜀，即欲取淮西。
淮南节度使李吉甫上言：少阳军中上下携离，请徙理寿州以经营之。
会朝廷方讨王承宗，未暇也。
及吉甫入相，田弘正以魏博归附。
吉甫以为汝州扞蔽东都，河阳宿兵，本以制魏博，今弘正归附。
则河阳为内镇，不应屯重兵以示猜阻。
辛酉，以河阳节度使乌重胤为汝州刺史，充河阳、怀、汝节度使，徙理汝州。
己巳，弘正检校右仆射，赐其军钱二十万缗，弘正曰：吾未若移河阳军之为喜也。
九月，庚辰，以洺州刺史李光颜为陈州刺史，充忠武都知兵马使。
吴少阳判官苏兆、杨元卿、大将侯惟清皆劝少阳入朝。
元济恶之，杀兆，囚惟清。
元卿先奏事在长安，具以淮西虚实及取元济之策告李吉甫，请讨之。
时元济犹匿丧，元卿劝吉甫，凡蔡使入奏者，所在止之。
少阳死近四十日，不为辍朝，但易环蔡诸镇将帅，益兵为备。
元济杀元卿妻及四男以圬射堋。
淮西宿将董重质，吴少诚少婿也，元济以为谋主。
戊戌，加河东节度使王锷同平章事。
冬，十月，丙午，中书侍郎、同平章事赵公李吉甫薨。
壬戌，以忠武节度副使李光颜为节度使。
甲子，以严绶为申、光、蔡招抚使，督诸道兵招讨吴元济，乙丑，命内常侍知省事崔潭峻监其军。
党项寇振武。
十二月，戊辰，以尚书右丞韦贯之同平章事。
唐宪宗昭文章武大圣至神孝皇帝元和十年（乙未公元815年）。
春，正月，乙酉，加韩弘守司徒。
弘镇宣武，十馀年不入朝，颇以兵力自负，朝廷亦不以忠纯待之。
王锷加同平章事，弘耻班在其下，与武元衡书，颇露不平之意。
朝廷方倚其形势以制吴元济，故迁官使居锷上以宠慰之。
吴元济纵兵侵掠，及于东畿。
己亥，制削元济官爵，命宣武等十六道进军讨之。
严绶击淮西兵，小胜，不设备，淮西兵夜还袭之。
二月，甲辰，绶败于磁丘，却五十馀里，驰入唐州而守之。
寿州团练使令狐通为淮西兵所败，走保州城，境上诸栅尽为淮西所屠。
癸丑，以左金吾大将军李文通代之，贬通昭州司户。
诏鄂岳观察使柳公绰以兵五千授安州刺史李听，使讨吴元济。
公绰以鄂岳都知兵马使、先锋行营兵马都虞候二牒授之，选卒六千以属听，戒其部校曰：行营之事，一决都将。
公绰号令整肃，区处军事，诸将无不服。
河东将刘辅杀丰州刺史燕重旰，王锷诛之，及其党。
永州司马柳宗元为柳州刺史，朗州司马刘禹锡为播州刺史。
庚子，李光颜奏破淮西兵于临颍。
田弘正遣其子布将兵三千助严绶讨吴元济。
甲辰，李光颜又奏破淮西兵于南顿。
师道素养刺客奸人数十人，厚资给之，其徒说师道曰：用兵所急，莫先粮储。
今河阴院积江、淮租赋，请潜往焚之。
募东都恶少年数百，劫都市，焚宫阙，则朝廷未暇讨蔡，先自救腹心。
此亦救蔡一奇也。
师道从之。
自是所在盗贼窃发。
辛亥暮，盗数十人攻河阴转运院，杀伤十馀人，烧钱帛三十馀万缗匹、谷二万馀斛，于是人情恇懼。
群臣多请罢兵，上不许。
考功郎中、知制诰韩愈上言，以为：淮西三小州，残弊困剧之馀，而当天下之全力，其破败可立而待。
丙申，李光颜奏败淮西兵于时曲。
淮西兵晨压其垒而陈，光颜不得出，乃自毁其栅之左右，出骑以击之。
光颜自将数骑冲其陈，出入数四，贼皆识之，矢集其身如蝟毛。
其子揽辔止之，光颜举刃叱去。
于是人争致死，淮西兵大溃，杀数千人。
上以裴度为知人。
上自李吉甫薨，悉以用兵事委武元衡。
李师道所养客说李师道曰：天子所以锐意诛蔡者，元衡赞之也，请密往刺之。
元衡死，则他相不敢主其谋，争劝天子罢兵矣。
师道以为然，即资给遣之。
王承宗遣牙将尹少卿奏事，为吴元济游说。
少卿至中书，辞指不逊，元衡叱出之。
承宗又上书诋毁元衡。
六月，癸卯，天未明，元衡入朝，出所居靖安坊东门。
成德军进奏院有恒州卒张晏等数人，行止无状，众多疑之。
乙丑，以度为中书侍郎、同平章事。
度上言：淮西，腹心之疾，不得不除。
陈中师按张晏等，具服杀武元衡。
张弘靖疑其不实，屡言于上，上不听。
戊辰，斩晏等五人，杀其党十四人，李师道客竟潜匿亡去。
秋，七月，庚午朔，灵武节度使李光进薨。
甲戌，诏数王承宗罪恶，绝其朝贡，曰：冀其翻然改过，束身自归。
攻讨之期，更俟后命。
八月，己亥朔，日有食之。
李师道置留后院于东都，本道人杂沓往来，吏不敢诘。
时淮西兵犯东畿，防御兵悉屯伊阙。
元膺鞫訾嘉珍、门察，始知杀武元衡者乃师道也。
元膺密以闻，以槛车送二人诣京师。
上业已讨王承宗，不复穷治。
元膺上言：近日籓镇跋扈不臣，有可容贷者。
至于师道谋屠都城，烧宫阙，悖逆尤甚，不可不诛。
上以为然。
而方讨吴元济，绝王承宗，故未暇治师道也。
乙丑，李光颜败于时曲。
初，上以严绶在河东，所遣裨将多立功，故使镇襄阳，且督诸军讨吴元济。
九月，癸酉，以韩弘为淮西诸军都统。
冬，十月，庚子，始分山南东道为两节度，以户部侍郎李逊为襄、复、郢、均、房节度使，以右羽林大将军高霞寓为唐、随、邓节度使。
朝议以唐与蔡接，故使霞寓专事攻战，而逊调五州之赋以饷之。
辛丑，刑部侍郎权德舆奏：自开元二十五年修《格式律令事类》后，至今《长行敕》，近删定为三十卷，请施行。
从之。
魏博节度使田弘正屯兵于其境，承宗屡败之，弘正忿，表请击之，上不许。
庚戌，东都奏盗焚柏崖仓。
十一月，寿州刺史李文通奏败淮西兵。
壬申，韩弘请命众军合攻淮西，从之。
李光颜、乌重胤败淮西兵于小溵水，拔其城。
乙亥，以严绶为太子少保。
盗焚襄州佛寺军储。
尽徙京城积草于四郊以备火。
丁丑，李文通败淮西兵于固始。
戊寅，盗焚献陵寝宫、永巷。
诏发振武兵二千，会义武军以讨王承宗。
己丑，吐蕃款陇州塞，请互市，许之。
初，吴少阳闻信州人吴武陵名，邀以为宾友，武陵不答。
及元济反，武陵以书谕之曰：足下勿谓部曲不我欺，人情与足下一也。
足下反天子，人亦欲反足下。
易地而论，则其情可知矣。
丁酉，武宁节度使李愿奏败李师道之众。
东都防御使吕元膺请募山棚以卫宫城，从之。
乙丑，河东节度使王锷薨。
王承宗纵兵四掠，幽、沧、定三镇皆苦之，争上表请讨承宗。
上欲许之。
中书侍郎、同平章事张弘靖以为两役并兴，恐国力所不支，请并力平淮西，乃征恒冀。
上不为之止，弘靖乃求罢。
唐宪宗昭文章武大圣至神孝皇帝元和十一年（丙申公元816年）。
春，正月，己已，以弘靖同平章事，充河东节度使。
乙亥，幽州节度使刘总奏败成德兵，拔武强，斩首千馀级。
庚辰，翰林学士、中书舍人钱徽，驾部郎中、知制诰萧俛，各解职，守本官。
时群臣请罢兵者众，上患之，故黜徽、俛以警其馀。
徽，吴人也。
癸未，制削王承宗官爵，命河东、幽州、义武、横海、魏博、昭义六道进讨。
韦贯之屡请先取吴元济、后讨承宗，曰：陛下不见建中之事乎。
始于讨魏及齐，而蔡、燕、赵皆应之，卒致朱泚之乱，由德宗不能忍数年之愤邑，欲太平之功速成效也。
上不听。
甲申，盗断建陵门戟四十七枝。
二月，西川奏吐蕃赞普卒，新赞普可黎可足立。
乙已，以中书舍人李逢吉为门下侍郎、同平章事。
逢吉，玄道之曾孙也。
乙卯，昭义节度使郗士美奏破成德兵，斩首千馀级。
劝利德嵯巅，赐姓蒙氏，谓之大容”。
己未，刘总破成德兵，斩首千馀级。
荆南节度使袁滋父祖墓在朗山，请入朝，欲劝上罢兵。
辛酉，魏博奏败成德兵，拔其固城。
乙丑，又奏拔其鵶城。
三月，庚午，太后崩。
辛未，敕以国哀，诸司公事权取中书门下处分，不置摄冢宰。
寿州团练使李文通奏败淮西兵于固始，拔𨫼山。
己卯，唐邓节度使高霞寓奏败淮西兵于郎山，斩首千馀级，焚二栅。
幽州节度使刘总围乐寿。
夏，四月，庚子，李光颜、乌重胤奏败淮西兵于陵云栅，斩首三千级。
辛亥，司农卿皇甫镈以兼中丞权判度支。
镈始以聚敛得幸。
乙卯，刘总奏破成德兵于深州，斩首二千五百级。
宥州军乱，逐刺史骆怡。
夏州节度使田进讨平之。
五月，壬申，李光颜、乌重胤奏败淮西兵于陵去栅，斩首二千馀级。
六月，甲辰，高霞寓大败于铁城，仅以身免。
时诸将讨淮西者，胜则虚张杀获，败则匿之。
至是，大败不可掩，始上闻，中外骇愕。
宰相入见，将劝上罢兵，上曰：胜负兵家之常，今但当论用兵方略，察将帅之不胜任者易之，兵食不足者助之耳。
岂得以一将失利，遽议罢兵邪。
于是独用裴度之言，它人言罢兵者亦稍息矣。
己酉，霞寓退保唐州。
上责高霞寓之败，霞寓称李逊应接不至。
秋，七月，丁丑，贬霞寓为归州刺史，逊亦左迁恩王傅。
壬午，宣武军奏破郾城之众二万，杀二千馀人，捕虏千馀人。
田弘正奏破成德兵于南宫，杀二千馀人。
中书侍郎、同平章事韦贯之，性高简，好甄别流品，又数请罢用兵。
左补阙张宿毁之于上，云其朋党。
八月，壬寅，贯之罢为吏部侍郎。
诸军讨王承宗者互相观望，独昭义节度使郗士美引精兵压其境。
己未，士美奏大破承宗之众于柏乡，杀千馀人，降者亦如之，为三垒以环柏乡。
庚申，葬庄宪皇后于丰陵。
九月，乙亥，右拾遗独孤朗坐请罢兵，贬兴元府会曹。
朗，及之子也。
饶州大水，漂失四千七百户。
辛巳，以吏部侍郎韦顗、考功员外郎韦处厚等皆为远州刺史，张宿谗之，以为贯之之党也。
乙酉，李光颜、乌重胤奏拔吴元济陵云栅。
丁亥，光颜又奏拔石、越二栅，寿州奏败殷城之众，拔六栅。
冬，十一月，壬戌朔，容管奏黄洞蛮为寇。
乙丑，邕管奏击黄洞蛮，却之，复宾、蛮等州。
丙寅，加幽州节度使刘总同平章事。
李师道闻拔陵云栅而懼，诈请输款。
上以力未能讨，加师道检校司空。
庚子，以给事中柳公绰为京兆尹。
公绰初赴府，有神策小将跃马横冲前导，公绰驻马，杖杀之。
明日，入对延英。
上色甚怒，诘其专杀之状。
对曰：陛下不以臣无似，使待罪京兆。
京兆为辇毂师表，今视事之初，而小将敢尔唐突，此乃轻陛下诏命，非独慢臣也。
臣知杖无礼之人，不知其为神策军将也。
上曰：何不奏。
对曰：臣职当杖之，不当奏。
上曰：谁当奏者。
对曰：本军当奏；若死于街衢，金吾街使当奏；在坊内，左右巡使当奏。
上无以罪之，退，谓左右曰：汝曹须作意此人，朕亦畏之。
讨淮西诸军近九万，上怒诸将久无功，辛已，命知枢密梁守廉宣慰，因留监其军，授以空名告身五百通及金帛，以劝死士。
庚寅，先加李光颜等检校官，而诏书切责，示以无功必罚。
辛卯，李文通奏败淮西兵于固始，斩首千馀级。
十二月，壬寅，程执恭奏败成德兵于长河，斩首千馀级。
义武节度使浑镐与王承宗战屡胜，遂引全师压其境，距恒州三十里而军。
丁未，以翰林学士王涯为郎中书侍郎、同平章事。
初置淮、颍水运使。
杨子院米自淮阴溯淮入颍、至项城入溵，输于郾城，以馈讨淮西诸军，省汴运之费七万馀缗。
己未，容管奏黄洞蛮屠岩州。
汉孝昭皇帝始元元年（乙未公元前86年）。
夏，益州夷二十四邑、三万馀人皆反。
遣水衡都尉吕辟胡募吏民及发犍为、蜀郡奔命往击，大破之。
秋，七月，赦天下。
大雨，至于十月，渭桥绝。
燕王旦得书不肯哭，曰：玺书封小，京师疑有变。
遣幸臣寿西长、孙纵之、王孺等之长安，以问礼仪为名，阴刺候朝廷事。
使人传行郡国以摇动百姓。
泽谋归发兵临菑，杀青州刺史隽不疑。
八月，不疑收捕泽等以闻。
不疑为京兆尹，吏民敬其威信。
每行县、录囚徒还，其母辄问不疑：有所平反。
活几何人。
即不疑多有所平反，母喜笑异于他时；或无所出，母怒，为不食。
故不疑为吏，严而不残。
九月，丙子，秺敬侯金日磾薨。
初，武帝病，有遗诏，封金日磾为秺侯，上官桀为安阳侯，霍光为博陆侯；皆以前捕反者马何罗等功封。
日磾以帝少，不受封，光等亦不敢受。
及日磾病困，光白封，日磾卧受印绶；一日薨。
日磾两子赏、建俱侍中，与帝略同年，共卧起。
赏为奉车，建驸马都尉。
及赏嗣侯，佩两绶，上谓霍将军曰：金氏兄弟两人，不可使俱两绶邪。
对曰：赏自嗣父为侯耳。
上笑曰：侯不在我与将军乎。
对曰：先帝之约，有功乃得封侯。
遂止。
闰月，遣故廷尉王平等五人持节行郡国，举贤良，问民疾苦、冤、失职者。
冬，无冰。
汉孝昭皇帝始元二年（丙申公元前85年）。
春，正月，封大将军光为博陆侯，左将军桀为安阳侯。
或说霍光曰：将军不见诸吕之事乎。
处伊尹、周公之位，摄政擅权，而背宗室，不与共职，是以天下不信，卒至于灭亡。
今将军当盛位，帝春秋富，宜纳宗室，又多与大臣共事，反诸吕道。
如是，则可以免患。
光然之，乃择宗室可用者，遂拜楚元王孙辟强及宗室刘长乐皆为光禄大夫，辟强守长乐卫尉。
三月，遣使者振贷贫民无种、食者。
初，武帝征伐匈奴，深入穷追，二十馀年，匈奴马畜孕重堕殰，罢极，苦之。
常有欲和亲意，未能得。
狐鹿孤单于有异母弟为左大都尉，贤，国人乡之，母阏氏恐单于不立子而立左大都尉也，乃私使杀之。
左大都尉同母兄怨，遂不肯复会单于庭。
是岁，单于病且死，谓诸贵人：我子少，不能治国，立弟右谷蠡王。
及单于死，卫律等与颛渠阏氏谋，匿其丧，矫单于令，更立子左谷蠡王为壶衍鞮单于。
左贤王、右谷蠡王怨望，率其众欲南归汉，恐不能自致，即胁卢屠王，欲与西降乌孙。
卢屠王告之单于，使人验问，右谷蠡王不服，反以其罪罪卢屠王，国人皆冤之。
于是二王去居其所，不复肯会龙城，匈奴始衰。
汉孝昭皇帝始元三年（丁酉公元前84年）。
春，二月，有星孛于西北。
冬，十一月，壬辰朔，日有食之。
汉孝昭皇帝始元四年（戊戌公元前83年）。
春，三月，甲寅，立皇后上官氏，赦天下。
西南夷姑缯、叶榆复反，遣水衡都尉吕辟胡将益州兵击之。
辟胡不进，蛮夷遂杀益州太守，乘胜与辟胡战，士战及溺死者四千馀人。
冬，遣大鸿胪田广明击之。
廷尉李种坐故纵死罪弃市。
是岁，上官安为车骑将军。
汉孝昭皇帝始元五年（己亥公元前82年）。
春，正月，追尊帝外祖赵父为顺成侯。
顺成侯有姊君姁，赐钱二百万、奴婢、第宅以充实焉。
诸昆弟各以亲疏受赏赐，无在位者。
丞相、御史、中二千石至者并莫敢发言。
卫太子得罪先帝，亡不即死，今来自诣，此罪人也。
夏，六月，封上官安为桑乐侯。
安日以骄淫，受赐殿中，对宾客言：与我婿饮，大乐。
见其服饰，使人归欲自烧物。
子病死，仰而骂天。
其顽悖如此。
罢儋耳、真番郡。
秋，大鸿胪广明、军正王平击益州，斩首、捕虏三万馀人，获畜产五万馀头。
谏大夫杜延年见国家承武帝奢侈、师旅之后，数为大将军光言：年岁比不登，流民未尽还，宜修孝文时政，示以俭约、宽和，顺天心，说民意，年岁宜应。
光纳其言。
延年，故御史大夫周之子也。
汉孝昭皇帝始元六年（庚子公元前81年）。
春，二月，诏有司问郡国所举贤良、文学，民所疾苦、教化之要，皆对：愿罢盐、铁、酒榷、均输官，毋与天下争利，示以俭节，然后教化可兴。
桑弘羊难，以为：此国家大业，所以制四夷，安边足用之本，不可废也。
于是盐铁之议起焉。
武在汉，与李陵俱为侍中；陵降匈奴，不敢求武。
陵与武饮数日，复曰：子卿壹听陵言。
后陵复至北海上，语武以武帝崩。
武南乡号哭欧血，旦夕临，数月。
及壶衍鞮单于立，母阏氏不正，国内乖离，常恐汉兵袭之，于是卫律为单于谋，与汉和亲。
汉使至，求苏武等，匈奴诡言武死。
后汉使复至匈奴，常惠私见汉使，教使者谓单于，言：天子射上林中，得雁，足有系帛书，言武等在某泽中。
使者大喜，如惠语以让单于。
单于视左右而惊，谢汉使曰：武等实在。
乃归武及马宏等。
马宏者，前副光禄大夫王忠使西国，为匈奴所遮；忠战死，马宏生得，亦不肯降。
故匈奴归此二人，欲以通善意。
于是李陵置酒贺武曰：今足下还归，扬名于匈奴，功显于汉室，虽古竹帛所载，丹青所画，何以过子卿。
陵虽驽怯，令汉贳陵罪，全其老母，使得奋大辱之积志，庶几乎曹柯之盟，此陵宿昔之所不忘也。
收族陵家，为世大戮，陵尚复何顾乎。
已矣，令子卿知吾心耳。
陵泣下数行，因与武决。
单于召会武官属，前已降及物故，凡随武还者九人。
既至京师，诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。
武留匈奴凡十九岁，始以强壮出，及还，须发尽白。
霍光、上官桀与李陵素善，遣陵故人陇西任立政等三人俱至匈奴招之。
陵曰：归易耳，丈夫不能再辱。
遂死于匈奴。
夏，旱。
诏以钩町侯毋波率其邑君长、人民击反者有功，立以为钩町王。
赐田广明爵关内侯。
汉孝昭皇帝元凤元年（辛丑公元前80年）。
春，武都氐人反，遣执金吾马适建、龙頟侯韩增、大鸿胪田广明将三辅、太常徒，皆免刑，击之。
夏，六月，赦天下。
秋，七月，乙亥晦，日有食之，既。
八月，改元。
上官桀父子既尊，盛德长公主，欲为丁外人求封侯，霍光不许。
旦遣孙纵之等前后十馀辈，多赍金宝、走马赂遗盖主、桀、弘羊等。
又引苏武使匈奴二十年不降，乃为典属国；大将军长史敞无功，为搜粟都尉；又擅调益莫府校尉。
桀等谋令长公主置酒请光，伏兵格杀之，因废帝，迎立燕王为天子。
旦置驿书往来相报，许立桀为王，外连郡国豪杰以千数。
旦以语相平，平曰：大王前与刘泽结谋，事未成而发觉者，以刘泽素夸，好侵陵也。
平闻左将军素轻易，车骑将军少而骄，臣恐其如刘泽时不能成，又恐既成反大王也。
旦曰：前日一男子诣阙，自谓故太子，长安中民趣乡之，正讙不可止。
大将军恐，出兵陈之，以自备耳。
我，帝长子，天下所信，何忧见反。
后谓群臣：盖主报言，独患大将军与右将军王莽。
今右将军物故，丞相病，幸事必成，征不久。
令群臣皆装。
或曰：当如皇后何。
会盖主舍人父稻田使者燕仓知其谋，以告大司农杨敞。
庚午，右扶风王��为御史大夫。
冬，十月，封杜延年为建平侯；燕仓为宜城侯；故丞相征事任宫捕得桀，为弋阳侯；丞相少史王山寿诱安入府，为商利侯。
久之，文学济阴魏相对策，以为：日者燕王为无道，韩义出身强谏，为王所杀。
义无比干之亲而蹈比干之节，宜显赏其子以示天下，明为人臣之义。
乃擢义子延寿为谏大夫。
大将军光以朝无旧臣，光禄勋张安世自先帝时为尚书令，志行纯笃，乃白用安世为右将军兼光禄勋以自副焉。
安世，故御史大夫汤之子也。
光又以杜延年有忠节，擢为太仆、右曹、给事中。
光持刑罚严，延年常辅之以宽。
吏民上书言便宜，辄下延年平处复奏。
言可官试者，至为县令；或丞相、御史除用，满岁，以状闻；或抵其罪法。
汉兵追之，斩首、获虏九千人，生得瓯脱王；汉无所失亡。
汉孝昭皇帝元凤二年（壬寅公元前79年）。
夏，四月，上自建章宫徙未央宫。
六月，赦天下。
汉孝昭皇帝元凤三年（癸卯公元前78年）。
春，正月，泰山有大石自起立；上林有柳树枯僵自起生；有虫食其叶成文，曰公孙病已立”。
符节令鲁国眭弘上书，言：大石自立，僵柳复起，当有匹庶为天子者。
枯树复生，故废之家公孙氏当复兴乎。
汉家承尧之后，有传国之运，当求贤人禅帝位，退自封百里，以顺天命。
弘坐设妖言惑众伏诛。
匈奴单于使犂汙王窥边，言酒泉、张掖兵益弱，出兵试击，冀可复得其地。
时汉先得降者，闻其计，天子诏边警备。
后无几，右贤王、犂汙王四千骑分三队，入日勒、屋兰、番和。
张掖太守、属国都尉发兵击，大破之，得脱者数百人。
属国义渠王射杀犂汙王，赐黄金二百斤，马二百匹，因封为犂汙王。
自是后，匈奴不敢入张掖。
冬，辽东乌桓反。
初，冒顿破东胡，东胡馀众散保乌桓及鲜卑山为二族，世役属匈奴。
武帝出破匈奴左地，因徙乌桓于上谷、渔阳、右北平、辽东塞外，为汉侦察匈奴动静。
置护乌桓校尉监领之，使不得与匈奴交通。
至是，部众渐强，遂反。
霍光欲发兵邀击之，以问护军都尉赵充国，充国以为：乌桓间数犯塞，今匈奴击之，于汉便。
汉孝昭皇帝元凤四年（甲辰公元前77年）。
春，正月，丁亥，帝加元服。
甲戌，富民定侯田千秋薨。
时政事壹决大将军光；千秋居丞相位，谨厚自守而已。
夏，五月，丁丑，孝文庙正殿火。
六月，赦天下。
初，杅冞遣太子赖丹为质于龟兹；贰师击大宛还，将赖丹入至京师。
霍光用桑弘羊前议，以赖丹为校尉，将军田轮台。
龟兹贵人姑翼谓其王曰：赖丹本臣属吾国，今佩汉印绶来，迫吾国而田，必为害。
王即杀赖丹而上书谢汉。
介子谓大将军霍光曰：楼兰、龟兹数反覆，而不诛，无所惩艾。
译还报王，王贪汉物，来见使者。
秋，七月，乙巳，封范明友为平陵侯，傅介子为义阳侯。
臣光曰：王者之于戎狄，叛则讨之，服则舍之。
今楼兰王既服其罪，又从而诛之，后有叛者，不可得而怀矣。
必以为有罪而讨之，则宜陈师鞠旅，明致其罚。
今乃遣使者诱以金币而杀之，后有奉使诸国者，复可信乎。
且以大汉之强而为盗贼之谋于蛮夷，不亦可羞哉。
论者或美介子以为奇功，过矣。
汉孝昭皇帝元凤五年（乙巳公元前76年）。
夏，大旱。
秋，罢象郡，分属郁林、牂柯。
冬，十一月，大雷。
十二月，庚戌，宜春敬侯王诉薨。
汉孝昭皇帝元凤六年（丙午公元前75年）。
春，正月，募郡国徒筑辽东、玄菟城。
夏，赦天下。
乌桓复犯塞，遣度辽将军范明友击之。
冬，十一月，乙丑，以杨敞为丞相，少府河内蔡义为御史大夫。
唐宪宗昭文章武大圣至神孝皇帝元和十二年（丁酉公元817年）。
春，正月，甲申，贬袁滋为抚州刺史。
遣盐铁转运副使程异督财赋于江、淮。
回鹘屡请尚公主，有司计其费近五百万缗，时中原方用兵，故上未之许。
二月，辛卯朔，遣回鹘摩尼僧等归国，命宗正少卿李诚使回鹘谕意，以缓其期。
李愬谋袭蔡州，表请益兵，诏以昭义、河中、鄜坊步骑二千给之。
丁酉，愬遣十将马少良将十馀骑巡逻，遇吴元济捉生虞候丁士良，与战，擒之。
己亥，淮西行营奏克蔡州古葛伯城。
丁士良言于李愬曰：吴秀琳拥三千之众，据文城栅，为贼左臂，官军不敢近者，有陈光洽为之谋主也。
三月，乙丑，李愬自唐州徙屯宜阳栅。
郗士美败于柏乡，拔营而归，士卒死者千馀人。
戊辰，赐程执恭名权。
吴秀琳以文城栅降于李愬。
戊子，愬引兵至文城西五里，遣唐州刺史李进诚将甲士八千至城下，召秀琳，城中矢石如雨，众不得前。
己丑，李愬遣山河十将董少玢等分兵攻诸栅。
其日，少玢下马鞍山，拔路口栅。
夏，四月，辛卯，山河十将马少良下嵖岈山，擒淮西将柳子野。
吴元济以蔡人董昌龄为郾城令，质其母杨氏。
李愬山河十将妫雅、田智荣下冶炉城。
丙申，十将阎士荣下白狗、汶港二栅。
癸卯，妫雅、田智荣破西平。
丙午，游弈兵马使王义破楚城。
五月，辛酉，李愬遣柳子野、李忠义袭郎山，擒其守将梁希果。
刘总既得武强，引兵出境才五里，留屯不进，月给度支钱十五万缗。
丁丑，李愬遣方城镇遏使李荣宗击青喜城，拔之。
愬厚待吴秀琳，与之谋取蔡。
秀琳曰：公欲取蔡，非得李祐不可，秀琳无能为也。
祐者，淮西骑将，有勇略，守兴桥栅，常陵暴官军。
时唐、随牙队三千人，号六院兵马，皆山南东道之精锐也。
闰月，己亥，程异还自江、淮，得供军钱百八十五万缗。
谏议大夫韦绶兼太子侍读，每以珍膳饷太子，又悦太子以谐谑。
上闻之，丁未，罢绶侍读，寻出为虔州刺史。
绶，京兆人。
秋，七月，大水，或平地二丈。
初，国子祭酒孔戣为华州刺史，明州岁贡蚶、蛤、淡菜，水陆递夫劳费，戣奏疏罢之。
诸军讨淮西，四年不克，馈运疲弊，民至有以驴耕者。
上亦病之，以问宰相。
李逢吉等竞言师老财竭，意欲罢兵。
裴度独无言，上问之，对曰：臣请自往督战。
乙卯，上复谓度曰：卿真能为朕行乎。
对曰：臣誓不与此贼俱生。
臣比观吴元济表，势实窘蹙，但诸将心不壹，不并力迫之，故未降耳。
若臣自诣行营，诸将恐臣夺其功，必争进破贼矣。
上悦，丙戌，以度为门下侍郎、同平章事、兼彰义节度使，仍充淮西宣慰招讨处置使。
又以户部侍郎崔群为中书侍朗、同平章事。
制下，度以韩弘已为都统，不欲更为招讨，请但称宣慰处置使，仍奏刑部侍郎马总为宣慰副使，右庶子韩愈为彰义行军司马，判官、书记皆朝廷之选，上皆从之。
度将行，言于上曰：臣若贼灭，则朝天有期；贼在，则归阙无日。
上为之流涕。
八月，庚申，度赴淮西，上御通化门送之。
李光颜、乌重胤与淮西战，癸亥，败于贾店。
裴度过襄城南白草原，淮西人以骁骑七百邀之。
九月，庚子，淮西兵寇溵水镇，杀三将，焚刍藁而去。
初，上为广陵王，布衣张宿以辩口得幸。
及即位，累官至比部员外郎。
宿招权受赂于外，门下侍郎、同平章事李逢吉恶之。
上欲以宿为谏议大夫，逢吉曰：谏议重任，必能可否朝政，始宜为之。
宿小人，岂得窃贤者之位。
必欲用宿，请先去臣乃可。
上由是不悦。
逢吉又与裴度异议，上方倚度以平蔡。
丁未，罢逢吉为东川节度使。
李光颜与田布力战，拒之，度仅得入城。
辛未，李愬命马步都虞候、随州刺史史旻等留镇文城，命李祐、李忠义帅突将三千为前驱，自与监军将三千人为中军，命李进诚将三千人殿其后。
据其栅，命士卒少休，食干糒，整羁靮，留义成军五百人镇之，以断朗山救兵，命丁士良将五百人断洄曲及诸道桥梁。
监军哭曰：果落李祐奸计。
自吴少诚拒命，官军不至蔡州城下三十馀年，故蔡人不为备。
又有告者曰：城陷矣。
时董重质拥精兵万馀人据洄曲。
愬遣李进诚攻牙城，毁其外门，得甲库，取其器械。
癸酉，复攻之，烧其南门，民争负薪刍助之，城上矢如蝟毛。
晡时，门坏，元济于城上请罪，进诚梯而下之。
甲戌，愬以槛车送元济诣京师，且告于裴度。
是日，申、光二州及诸镇兵二万馀人相继来降。
以淮南节度使李鄘为门下侍郎、同平章事。
庚辰，裴度遣马总先入蔡州慰抚。
裴度以蔡卒为牙兵，或谏曰：蔡人反仄者尚多，不可不备。
度笑曰：吾为彰义节度使，元恶既擒，蔡人则吾人也，又何疑焉。
蔡人闻之感泣。
先是吴氏父子阻兵，禁人偶语于涂，夜不然烛，有以酒食相过从者罪死。
度既视事，下令惟禁盗贼、斗杀，馀皆不问，往来者不限昼夜，蔡人始知有生民之乐。
十一月，丙戌朔，上御兴安门受俘，遂以吴元济献庙社，斩于独柳之下。
初，淮西之人劫于李希烈、吴少诚之威虐，不能自拔，久而老者衰，幼者壮，安于悖逆，不复知有朝廷矣。
自少诚以来，遣诸将出兵，皆不束以法制，听各以便宜自战，故人人得尽其才。
韩全义之败于溵水也，于其帐中得朝贵所与问讯书，少诚束而示众曰：此皆公卿属全义书，云破蔡州日，乞一将士妻女为婢妾。
由是众皆愤怒，以死为贼用。
虽居中士，其风俗犷戾，过于夷貊。
故以三州之众，举天下之兵环而攻之，四年然后克之。
官军之攻元济也，李师道募人通使于蔡，察其形势，牙前虞候刘晏平应募，出汴、宋间，潜行至蔡。
戊子，以李愬为山南东道节度使，赐爵凉国公；加韩弘兼侍中；李光颜、乌重胤等各迁官有差。
壬辰，诏以宦者为馆驿使。
甲午，恩王连薨。
辛丑，以唐、随兵马使李祐为神武将军，知军事。
裴度以马总为彰义留兵。
初，吐突承璀方贵宠用事，为淮南监军。
李鄘为节度使，性刚严，与承璀互相敬惮，故未尝相失。
承璀归，引鄘为相。
鄘耻由宦官进，及将佐出祖，乐作，鄘泣下曰：吾老安外镇，宰相非吾任也。
戊寅，鄘至京师，辞疾，不入见，不视事，百官到门，皆辞不见。
庚辰，贬淮西降将董重质为春州司户。
唐宪宗昭文章武大圣至神孝皇帝元和十三年（戊戌公元818年）。
春，正月，乙酉朔，赦天下。
初，李师道谋逆命，判官高沐与同僚郭昈、李公度屡谏之。
判官李文会、孔目官林英素为师道所亲信，涕泣言于师道曰：文会等尽诚为尚书忧家事，反为高沐等所疾，尚书奈何不忧十二州之土地，以成沐等之功名乎。
师道由是疏沐等，出沐知莱州。
会林英入奏事，令进奏吏密申师道云：沐潜输款于朝廷。
文会从而构之，师道杀沐，并囚郭昈，凡军中劝师道效顺者，文会皆指为高沐之党而囚之。
上命六军修麟德殿。
李愬奏请判官、大将以下官凡百五十员，上不悦，谓裴度曰：李愬诚有奇功，然奏请过多。
使如李晟、浑瑊，又何如哉。
遂留中不下。
横海节度使程权自以世袭沧景，与河朔三镇无殊，内不自安。
己酉，遣使上表，请举族入朝，许之。
横海将士乐自擅，不听权去，掌书记林蕴谕以祸福，权乃得出。
诏以蕴为礼部员外郎。
幽州大将谭忠说刘总曰：自元和以来，刘辟、李锜、田季安、卢从史、吴元济，阻兵馮险，自以为深根固蒂，天下莫能危也。
戊辰，内出废印二纽，赐左、右三军辟仗使。
旧制，以宦官为六军辟仗使，如方镇之监军，无印。
及张奉国等得罪，至是始赐印，得纠绳军政，事任专达矣。
庚辰，诏洗雪王承宗及成德将士，复其官爵。
李师道暗弱，军府大事，独与妻魏氏、奴胡惟堪、杨自温、婢蒲氏、袁氏及孔目官王再升谋之，大将及幕僚莫得预焉。
贾直言冒刃谏师道者二：舆榇谏者一，又画缚载槛车妻子系累者以献。
师道怒，囚之。
五月，丙申，以忠武节度使李光颜为义成节度使，谋讨师道也。
以淮西节度使马总为忠武节度使，陈、许、溵、蔡州观察使。
辛丑，以知勃海国务大仁秀为勃海王。
以河阳都知兵马使曹华为棣州刺史，诏以河阳兵二千送至滳河。
会县为平卢兵所陷，华击却之，杀二千馀人，复其县以闻。
诏加横海节度副使。
六月，癸丑朔，日有食之。
丁丑，复以乌重胤领怀州刺史，镇河阳。
秋，七月，癸未朔，徙李愬为武宁节度使。
乙酉，下制罪状李师道，令宣武、魏博、义成、武宁、横海兵共讨之，以宣歙观察使王遂为供军使。
遂，方庆之孙也。
上方委裴度以用兵，门下侍郎、同平章事李夷简自谓才不及度，求出镇。
辛丑，以夷简同平章事，充淮南节度使。
八月，壬子朔，中书侍郎、同平章事王涯罢为兵部侍郎。
淮西既平，上浸骄侈。
户部侍郎判度支皇甫镈、卫尉卿、盐铁转运使程异晓其意，数进羡馀以供其费，由是有宠。
镈又厚赂结吐突承璀。
甲辰，镈以本官、异以工部侍郎并同平章事，判使如故。
制下，朝野骇愕，至于市井负贩者亦嗤之。
度耻与小人同列，表求自退。
镈自知不为众所与，益为巧谄以自固，奏减内外官俸以助国用。
给事中崔植封还敕书，极论之，乃止。
植，祐甫之弟子也。
时内出积年缯帛付度支令卖，镈悉以高价买之，以给边军。
中丞萧俛劾奏其状，裴度、崔群亦以为言。
度曰：用兵事小，所忧不过山东耳。
五坊使暴横，恐乱辇毂。
上晚节好神仙，诏天下求方士。
宗正卿李道古先为鄂岳观察使，以贪暴闻，恐终获罪，思所以自媚于上，乃因皇甫镈荐山人柳泌，云能合长生药。
甲戌，诏泌居兴唐观炼药。
十一月，辛巳朔，盐州奏吐蕃寇河曲、夏州。
甲午，盐州奏吐蕃引去。
壬寅，以河阳节度使乌重胤为横海节度使。
丁未，以华州刺史令狐楚为河阳节度使。
重胤以河阳精兵三千赴镇，河阳兵不乐去乡里，中道溃归，又不敢入城，屯于城北，将大掠。
令狐楚适至，单骑出，慰抚之，与俱归。
先是，田弘正请自黎阳渡河，会义成节度使李光颜讨李师道，裴度曰：魏博军既渡河，不可复退，立须进击，方有成功。
既至滑州，即仰给度支，徒有供饷之劳，更生观望之势。
又或与李光颜互相疑阻，益致迁延。
与其渡河而不进，不若养威于河北。
宜且使之秣马厉兵，俟霜降水落，自杨刘渡河，直指郓州，得至阳谷置营，则兵势自盛，贼众摇心矣。
上从之。
是月，弘正将魏博全师自杨刘渡河，距郓州四十里筑垒。
贼中大震。
功德使上言：凤翔法门寺塔有佛指骨，相传三十年一开，开则岁丰人安。
来年应开，请迎之。
十二月，庚戌朔，上遣中使帅僧众迎之。
戊辰，以春州司户董重质为试太子詹事，委武宁军驱使，李愬请之也。
戊寅，魏博、义成军送所获李师道都知兵马使夏侯澄等四十七人，上皆释弗诛，各付所获行营驱使，曰：若有父母欲归者，优给遣之。
朕所诛者，师道而已。
于是贼中闻之，降者相继。
初，李文会与兄元规皆在李师古幕下。
师古薨，师道立，元规辞去，文会属师道亲党请留。
裴度对曰：方以类聚，物以群分。
武宁节度使李愬与平卢兵十一战，皆捷。
己卯晦，进攻金乡，克之。
李师道性懦怯，自官军致讨，闻小败及失城邑，辄忧悸成疾，由是左右皆蔽匿，不以实告。
金乡，兗州之要地，既失之，其刺史遣驿骑告急，左右不为通，师道至死竟不知也。
唐宪宗昭文章武大圣至神孝皇帝元和十四年（己亥公元819年）。
春，正月，辛已，韩弘拔考城，杀二千馀人。
丙戌，师道所署沐阳令梁洞以县降于楚州刺史李听。
吐蕃遣使者论短立藏等来修好，未返，入寇河曲。
上曰：其国失信，其使何罪。
庚寅，遣归国。
壬辰，武宁节度使李愬拔鱼台。
刑部侍郎韩愈上表切谏，以为：佛者，夷狄之一法耳。
自黄帝以至禹，汤、文、武，皆享寿考，百姓安乐，当是时未有佛也。
汉明帝时，始有佛法。
惟梁武帝在位四十八年，前后三舍身为寺家奴，竟为侯景所逼，饿死台城，国亦寻灭。
佛本夷狄之人，口不言先王之法言，身不服先王之法服，不知君臣之义、父子之恩。
假如其身尚在，奉国命来朝京师，陛下容而接之，不过宣政一见，礼宾一设，赐衣一袭，卫而出之于境，不令惑众也。
上得表，大怒，出示宰相，将加愈极刑。
裴度、崔群为言：愈虽狂，发于忠恳，宜宽容以开言路。
癸巳，贬愈为潮州刺史。
自战国之世，老、庄与儒者争衡，更相是非。
至汉末，益之以佛，然好者尚寡。
晋、宋以来，日益繁炽，自帝王至于士民，莫不尊信。
下者畏慕罪福，高者论难空有。
独愈恶其蠹财惑众，力排之，其言多矫激太过。
惟《送文畅师序》最得其要，曰：夫鸟俯而啄，仰而四顾，兽深居而简出，懼物之为己害也，犹且不免焉。
弱之肉，强之食。
今吾与文畅安居而暇食，优游以生死，与禽兽异者，宁可不知其所自邪。
丙申，田弘正奏败淄青兵于东阿，杀万馀人。
沧州刺史李宗奭与横海节度使郑权不叶，不受其节制，权奏之。
上遣中使追之，宗奭使其军中留己，表称懼乱未敢离州。
诏以乌重胤代权，将吏懼，逐宗奭。
宗奭奔京师，辛丑，斩于独柳之下。
丙午，田弘正奏败平卢兵于阳谷。
唐宪宗昭文章武大圣至神孝皇帝元和十四年（己亥公元819年）。
二月，李听袭海州，克东海、朐山、怀仁等县。
李愬败平卢兵于沂州，拔丞县。
又有谓师道者曰：刘悟终为患，不如早除之。
时已向暮，悟按辔徐行还营，坐帐下，严兵自卫。
召诸将，厉色谓之曰：悟与公等不顾死亡以抗官军，诚无负于司空。
今司空信谗言，来取悟首。
悟死，诸公其次矣。
且天子所欲诛者独司空一人。
今军势日蹙，吾曹何为随之族灭。
欲与诸公卷旗束甲，还入郓州，奉行天子之命，岂徒免危亡，富贵可图也。
诸公以为何如。
兵马使赵垂棘立于众首，良久，对曰：如此，事果济否。
悟应声骂曰：汝与司空合谋邪。
立斩之。
遍问其次，有迟疑未言者，悉斩之，并斩军中素为众所恶者，凡三十馀，尸于帐前。
馀皆股粟，曰：惟都头命，愿尽死。
其使宅及逆党家财，任自掠取，有仇者报之。
弘正初得师道首，疑其非真，召夏侯澄使识之。
澄熟视其面，长号陨绝者久之，乃抱其首，舐其目中尘垢，复恸哭。
弘正为之改容，义而不责。
壬戌，田弘正捷奏至。
乙丑，命户部侍郎杨於陵为淄青宣抚使。
己巳，李师道首函至。
自广德以来，垂六十年，籓镇跋扈河南、北三十馀州，自除官吏，不供贡赋，至是尽遵朝廷约束。
悟素与李文会善，既得郓州，使召之，未至。
闻将移镇，昈、存谋曰：文会佞人，败乱淄青一道，灭李司空之族，万人所共雠也。
不乘此际诛之，田相公至，务施宽大，将何以雪三齐之愤怨乎。
乃诈为悟帖，遣使即文会所至，取其首以来。
使者遇文会于丰齐驿，斩之。
比还，悟及昈、存已去，无所复命矣。
文会二子，一亡去，一死于狱，家赀悉为人所掠，田宅没官。
诏以淄青行营副使张暹为戎州刺史。
癸酉，加田弘正检校司徒、同平章事。
先是，李师道将败数月，闻风动鸟飞，皆疑有变，禁郓人亲识宴聚及道路偶语，犯者有刑。
弘正既入郓，悉除苛禁，纵人游乐，寒食七昼夜不禁行人。
或谏曰：郓人久为寇敌，今虽平，人心未安，不可不备。
弘正曰：今为暴者既除，宜施以宽惠，若复为严察，是以桀易桀也，庸何愈焉。
先是，贼数遣人入关，截陵戟，焚仓场，流矢飞书，以震骇京师，沮挠官军。
有司督察甚严，潼关吏至发人囊箧以索之，然终不能绝。
及田弘正入郓，阅李师道簿书，有赏杀武元衡人王士元等及赏潼关、蒲津吏卒案，乃知向者皆吏卒赂于贼，容其奸也。
裴度纂述蔡、郓用兵以来上之忧勤机略，因侍宴献之，请内印出付史官。
上曰：如此，似出朕志，非所欲也。
弗许。
三月，戊子，以华州刺史马总为郓、曹、濮等州节度使。
己丑，以义成节度使薛平为平卢节度、淄、青、齐、登、莱等州观察使。
以淄青四面行营供军使王遂为沂、海、兖、密等州观察使。
横海节度使乌重胤奏：河朔籓镇所以能旅拒朝命六十馀年者，由诸州县各置镇将领事，收刺史、县令之权，自作威福。
向使刺史各得行其职，则虽有奸雄如安、史，必不能以一州独反也。
臣所领德、棣、景三州，已举牒各还刺史职事，应在州兵并令刺史领之。
夏，四月，丙寅，诏诸道节度、都团练、都防御、经略等使所统支郡兵马，并令刺史领之。
自至德以来，节度使权重，所统诸州各置镇兵，以大将主之，暴横为患，故重胤论之。
其后河北诸镇，惟横海最为顺命，由重胤外之得宜故也。
辛未，工部侍郎、同平章事程异薨。
裴度在相位，知无不言，皇甫镈之党阴挤之。
丙子，诏度以门下侍郎、同平章事，充河东节度使。
皇甫镈专以掊克取媚，人无敢言者，独谏议大夫武儒衡上疏言之。
史馆修撰李翱上言，以为：定祸乱者，武功也；兴太平者，文德也。
今陛下既以武功定海内，若遂革弊事，复高祖、太宗旧制；用忠正而不疑，屏邪佞而不迩；改税法，不督钱而纳布帛；绝进献，宽百姓租赋；厚边兵，以制戎狄侵盗；数访问待制官，以通塞蔽；此六者，政之根本，太平所以兴也。
陛下既已能行其难，若何不为其易乎。
以陛下天资上圣，如不惑近习容悦之辞，任骨鲠正直之士，与之兴大化，可不劳而成也。
若不有此为事，臣恐大功之后，逸欲易生。
进言者必曰：天下既平矣，陛下可以高枕自安逸。
如是，则太平未可期矣。
秋，七月，丁丑朔，田弘正送杀武元衡贼王士元等十六人，诏使内京兆府、御史台遍鞫之，皆款服。
己丑，群臣上尊号曰元和圣文神武法天应道皇帝，赦天下。
沂、海、兗、密观察使王遂，本钱谷吏，性狷急，无远识。
辛卯，役卒王弁与其徒四人浴于沂水，密谋作乱，曰：今服役触罪亦死，奋命立事亦死，死于立事，不犹愈乎。
明日，常侍与监军、副使有宴，军将皆在告，直兵多休息，吾属乘此际出其不意取之，可以万全。
四人皆以为然，约事成推弁为留后。
壬辰，遂方宴饮，日过中，弁等五人突入，于直房前取弓刀，径前射副使张敦实，杀之。
甲午，韩弘又献绢二十五万匹，絁三万匹，银器二百七十。
左右军中尉各献钱万缗。
自淮西用兵以来，度支、盐铁及四方争进奉，谓之助军”；贼平又进奉，谓之贺礼”；后又进奉，谓之助赏”；上加尊号又进奉，亦，谓之贺礼”。
丁酉，以河阳节度使令狐楚为中书侍郎，同平章事。
楚与皇甫镈同年进士，引以为相。
朝廷闻沂州军乱，甲辰，以棣州刺史曹华为沂、海、兗、密观察使。
韩弘累表请留京师。
八月，己酉，以弘守司徒，兼中书令。
癸丑，以吏部尚书张弘靖同平章事，充宣武节度使。
弘靖，宰相子，少有令闻，立朝简默。
河东、宣武阙帅，朝廷以其位望素重，使镇之。
弘靖承王锷聚敛之馀，韩弘严猛之后，两镇喜其廉谨宽大，故上下安之。
己未，田弘正入朝，上待之尤厚。
戊辰，陈许节度使郗士美薨，以库部员外郎李渤为吊祭使。
癸酉，吐蕃寇庆州，营于方渠。
惜夫。
宪宗削平僭乱，几致治平，其美业所以不终，由苟徇近功，不敦大信故也。
甲辰，以田弘正兼侍中，魏博节度使如故。
乙巳，上问宰相：玄宗之政，先理而后乱，何也。
崔群对曰：玄宗用姚崇、宋璟、卢怀慎、苏颋、韩休、张九龄则理，用宇文融、李林甫、杨国忠则乱。
故用人得失，所系非轻。
人皆以天宝十四年安禄山反为乱之始，臣独以为开元二十四年罢张九龄相，专任李林甫，此理乱之所分也。
愿陛下以开元初为法，以天宝末为戒，乃社稷无疆之福。
皇甫镈深恨之。
冬，十月，壬戊，容管奏安南贼杨清陷都护府，杀都护李象古及妻子、官属、部曲千馀人。
象古，道古之兄也，以贪纵苛刻失众心。
清世为蛮酋，象古召为牙将，清郁郁不得志。
象古命清将兵三千讨黄洞蛮，清因人心怨怒，引兵夜还，袭府城，陷之。
丙寅，以唐州刺史桂仲武为安南都护，赦杨清，以为琼州刺史。
是岁，吐蕃节度论三摩等将十五万众围盐州，党项亦发兵助之。
刺史李文悦竭力拒守，凡二十七日，吐蕃不能克。
灵武牙将史奉敬言于朔方节度使杜叔良，请兵三千，赍三十日粮，深入吐蕃以解盐州之围。
叔良以二千五百人与之。
奉敬行旬馀，无声问，朔方人以为俱没矣。
无何，奉敬自它道出吐蕃背，吐蕃大惊，溃去。
奉敬奋击，大破，不可胜计。
奉敬与凤翔将野诗良浦、泾原将郝玼以勇著名于边，吐蕃惮之。
唐宪宗昭文章武大圣至神孝皇帝元和十五年（庚子公元820年）。
春，正月，沂、海、兗、密观察使曹华请徙理兗州，许之。
义成节度使刘悟入朝。
初，左军中尉吐突承璀谋立澧王恽为太子，上不许。
中尉梁守廉与诸宦官马进潭、刘承偕、韦元素、王守澄等共立太子，杀吐突承璀及澧王恽，赐左、右神策军士钱人五十缗，六军、威远人三十缗，左、右金吾人十五缗。
闰月，丙午，穆宗即位于太极殿东序。
是日，召翰林学士段文昌等及兵部郎中薛放、驾部员外郎丁公著对于思政殿。
贬皇甫镈为崖州司户，市井皆相贺。
上议命相，令狐楚荐御史中丞萧俛。
辛亥，以俛及段文昌皆为中书侍郎、同平章事。
壬子，杖杀柳泌及僧大通，自馀方士皆流岭表，贬左金吾将军李道古循州司马。
癸丑，以薛放为工部侍郎，丁公著为给事中。
乙卯，尊郭贵妃为皇太后。
丁卯，上与群臣皆释服从吉。
二月，丁丑，上御丹凤门楼，赦天下。
事毕，盛陈倡优杂戏于门内而观之。
丁亥，上幸左神策军观手搏杂戏。
壬辰，废邕管，命容管经略使阳旻兼领之。
安南都护桂仲武至安南，杨清拒境不纳。
丹王逾薨。
吐蕃寇灵武。
宪宗之末，回鹘遣合达干来求婚尤切，宪宗许之。
上见夏州观察判官柳公权书迹，爱之。
辛酉，以公权为右拾遗、翰林侍书学士。
上问公权：卿书何能如是之善。
对曰：用笔在心，心正则笔正。
上默然改容，知其以笔谏也。
公权，公绰之弟也。
辛未，安南将士开城纳桂仲武，执杨清，斩之。
吐蕃寇盐州。
初，膳部员外郎元稹为江陵士曹，与监军崔潭峻善。
上在东宫，闻宫人诵稹歌诗而善之。
及即位，潭峻归朝，献稹歌诗百馀篇。
上问：稹安在。
对曰：今为散郎。
夏，五月，庚戌，以稹为祠部郎中、知制诰。
朝论鄙之。
会同傣食瓜于阁下，有青蝇集其上，中书舍人武儒衡以扇挥之曰：适从何来，遽集于此。
同僚皆失色，儒衡意气自若。
庚申，葬神圣章武孝皇帝于景陵，庙号宪宗。
六月，以湖南观察使崔群为吏部侍郎，召对别殿。
上曰：朕升储副，知卿为羽翼。
对曰：先帝之意，久属圣明，臣何力之有。
太后居兴庆宫，每朔望，上帅百官诣宫上寿。
上性侈，所以奉养太后尤为华靡。
秋，七月，乙巳，以郓、曹、濮节度为天平军。
门下侍郎、同平章事令狐楚坐为山陵使，部吏盗官物，又不给工人佣直，收其钱十五万缗为羡馀献之，怨诉盈路。
八月，癸已，发神策兵二千浚鱼藻池。
戊戌，以御史中丞崔植为中书侍郎、同平章事。
己亥，再贬令狐楚衡州刺史。
上甫过公除，即事游畋声色，赐与无节。
九月，欲以重阳大宴。
拾遗李珏帅其同僚上疏曰：伏以元朔未改，园陵尚新，虽陛下就易月之期，俯从人欲；而《礼经》著三年之制，犹服心丧。
遵同轨之会始离京，告远夷之使未复命。
遏密弛禁，盖为齐人。
合谋后庭，事将未可。
上不听。
戊午，加邠宁节度使李光颜、武宁节度使李愬并同平章事。
党项复引吐蕃寇泾州，连营五十里。
辛已，遣起居舍人拍耆诣镇州宣慰。
壬午，群臣入阁，退。
谏议大夫郑覃、崔郾等五人进言：陛下宴乐过多，畋游无度。
今胡寇压境，忽有急奏，不知乘舆所在。
又晨夕与近习倡优狎暱，赐与过厚。
大金帛皆百姓膏血，非有功不可与。
虽内藏有馀，愿陛下爱之，万一四方有事，不复使有司重敛百姓。
时久无阁中论事者，上始甚讶之，谓宰相曰：此辈何人。
对曰：谏官。
上乃使人慰劳之，曰：当依卿言。
宰相皆贺，然实不能用也。
覃，珣瑜之子也。
上尝谓给事中丁公著曰：闻外间人多宴乐，此乃时和人安，足用为慰。
公著对曰：此非佳事，恐渐劳圣虑。
上曰：何故。
对曰：自天宝以来，公卿大夫竞为游宴，沉酣昼夜，优杂子女，不愧左右。
如此不已，则百职皆废，陛下能无独忧劳乎。
愿少加禁止，乃天下之福也。
癸未，泾州奏吐蕃进营距州三十里，告急求救。
以右军中尉梁守谦为左、右神策京西、北行营都监，将兵四千人，并发八镇全军救之。
赐将士装钱二万缗。
以郯王府长史邵同为太府少卿兼御史中丞，充答吐蕃请和好使。
初，秘书少监田洎入吐蕃为吊祭使，吐蕃请与唐盟于长武城下，洎恐吐蕃留之不得还，唯阿而已。
既而吐蕃为党项所引入寇，因以为辞曰：田洎许我将兵赴盟。
于是贬洎郴州司户。
成德军始奏王承宗薨。
乙酉，徙田弘正为成德节度使，以王承元为义成节度使，刘悟为昭义节度使，李愬为魏博节度使。
又以左金吾将军田布为河阳节度使。
渭州刺史郝玼出兵袭吐蕃营，所杀甚众。
李光颜发邠宁兵救泾州。
邠宁兵以神策受赏厚，皆愠曰：人给五十缗而不识战斗者，彼何人邪。
常额衣资不得而前冒白刃者，此何人邪。
汹汹不可止。
光颜亲为开陈大义以谕之，言与涕俱，然后军士感悦而行。
将至泾州，吐蕃懼而退。
丙戌，罢神策行营。
西川奏吐蕃寇雅州。
十一月，癸卯，遣谏议大夫郑覃诣镇州宣慰，赐钱一百万缗以赏将士。
十二月，己已朔，盐州奏：吐蕃千馀人围乌、白池。
庚辰，西川奏南诏二万人入界，请讨吐蕃。
癸未，容管奏破黄少卿万馀众，拔营栅三十六。
时少卿久未平，国子祭酒韩愈上言：臣去年贬岭外，熟知黄家贼事。
唐穆宗睿圣文惠存皇帝长庆元年（辛丑公元821年）。
门下侍郎、同平章事萧俛，介洁疾恶，为相，重惜官职，少所引拔。
西川节度使王播大修贡奉，且以赂结宦官，求为相，段文昌复左右之。
卢龙节度使刘总既杀其父兄，心常自疑，数见父兄为崇。
常于府舍饭僧数百，使昼夜为佛事，每视事退则处其中；或处他室，则惊悸不能寐。
晚年，恐懼尤甚。
亦见河南、北皆从化，己卯，奏乞弃官为僧。
仍乞赐钱百万缗以赏将士。
上面谕西川节度使王播令归镇，播累表乞留京师。
会中书侍郎、同平章事段文昌请退，壬申，以文昌同平章事；充西州节度使；以翰如学士社杜元颖为户部侍郎、同平章事。
以播为刑部尚书，充盐铁转运使。
元颖，淹之六世孙也。
回鹘保义可汗卒。
三月，癸丑，以刘总兼侍中，充天平节度使。
乙卯，以权知京兆尹卢士玫为瀛莫观察使。
丁已，诏刘总兄弟子侄皆除官，大将僚佐亦宜超擢，百姓给复一年，军士赐钱一百万缗。
戊午，立皇弟憬为鄜王，悦为琼王，惸为沔王，怿为婺王，愔为茂王，怡为光王，协为淄王，憺为衢王，惋为澶王；皇子湛为景王，涵为江王，凑为漳王，溶为安王，瀍为颍王。
刘总奏恳乞为僧，且以其私第为佛寺。
诏赐总名大觉，寺名报恩，遣中使以紫僧服及天平节钺、侍中告身并赐之，惟其所择。
翰林学士李德裕，吉甫之子也，以中书舍人李宗闵尝对策讥切其父，恨之。
宗闵又与翰林学士元稹争进取有隙。
文昌言于上曰：今岁礼部殊不公，所取进士皆子弟无艺，以关节得之。
上以问诸学士，德裕、稹、绅皆曰：诚如文昌言。
上乃命中书舍人王起等覆试。
夏，四月，丁丑，诏黜朗等十人，贬徽江州刺史，宗闵剑州刺史，汝士开江令。
丙戌，册回鹘嗣君为登啰羽录没密施句主毗伽崇德可汗。
五月，丙申朔，回鹘遣都督、宰相等五百馀人来逆公主。
壬子，盐铁使王播奏：约榷茶额，每百钱加税五十。
右拾遗李珏等上疏，以为榷茶近起贞元多事之际，今天下无虞，所宜宽横敛之目，而更增之，百姓何时当得息肩。
不从。
丙辰，建王恪薨。
癸亥，以太和长公主嫁回鹘。
公主，上之妹也。
吐蕃闻唐与回鹘婚，六月，辛未，寇青寨堡，盐州刺史李文悦击却之。
戊寅，回鹘奏：以万骑出北庭，万骑出安西，拒吐蕃以迎公主。
初，刘总奏分所属为三道：以幽、涿、营为一道，请除张弘靖为节度使；平、蓟、妫、檀为一道，请除平卢节度使薛平为节度使；瀛、莫为一道，请除权知京兆尹卢士玫为观察使。
总又尽择麾下宿将有功伉健难制者都知兵马使硃克融等送之京师，乞加奖拔，使燕人有慕羡朝廷禄位之志。
又献征马万五千匹，然后削发委去。
克融，滔之孙也。
唐穆宗睿圣文惠孝皇帝长庆元年（辛丑公元821年）。
壬子，群臣上尊号曰文武孝德皇帝。
赦天下。
甲寅，幽州监军奏军乱。
丁巳，贬张弘靖为宾客、分司。
己未，再贬吉州刺史。
庚申，以昭义节度使刘悟为卢龙节度使。
悟以朱克融方强，奏请且授克融节钺，徐图之。
乃复以悟为昭义节度使。
辛酉，太和公主发长安。
户部侍郎、判度支崔倰，性刚褊，无远虑，以为魏、镇各自有兵，恐开事例，不肯给。
弘正厚于骨肉，兄弟子侄在两都者数十人，竞为侈靡，日费约二十万，弘正辇魏、镇之货以供之，相属于道。
河北将士颇不平。
诏以钱百万缗赐成德军，度支辇运不时至，军士益不悦。
都知兵马使王庭湊，本回鹘阿布思之种也，性果悍阴狡，潜谋作乱，每抉其细故以激怒之，尚以魏兵故，不敢发。
及魏兵去，壬戌夜，庭湊结牙兵噪于府署，杀弘正及僚佐、元从将吏并家属三百馀人。
庭湊自称留后，逼监军宋惟澄奏求节钺。
八月，癸巳，惟澄以闻，朝廷震骇。
崔倰于崔植为再从兄，故时人莫敢言其罪。
初，朝廷易置魏、镇帅臣，左金吾将军杨元卿上言，以为非便，又诣宰相深陈利害。
及镇州乱，上赐元卿白玉带。
辛未，以元卿为泾原节度使。
瀛莫将士家属多在幽州，壬申，莫州都虞候张良佐潜引朱克融兵入城，刺史吴晖不知所在。
癸酉，王庭湊遣人杀冀州刺史王进岌，分兵据其州。
魏博节度使李愬闻田弘正遇害，素服令将士曰：魏人所以得通圣化，至今安宁富乐者，田公之力也。
丙子，瀛州军乱，执观察使卢士玫及监军僚佐送幽州，囚于客馆。
王庭湊遣其将王立攻深州，不克。
丁丑，诏魏博、横海、昭义、河东、义武诸军各出兵临成德之境，若王庭湊执迷不复，宜即进讨。
成德大将王俭等五人谋杀王庭湊，事泄，并部兵三千人皆死。
九月，乙已，相州军乱，杀刺史邢濋。
乙亥，以沂州刺史王智兴为武宁节度副使。
先是，副使皆以文吏为之，上闻智兴有勇略，欲用之于河北，故以是宠之。
朱克融遣兵寇蔚州。
戊寅，王庭湊遣兵寇贝州。
己卯，易州刺史柳公济败幽州兵于白石岭，杀千馀人。
庚辰，横海军节度使乌重胤奏败成德兵于饶阳。
辛巳，魏博节度使田布将全军三万人讨王庭湊，屯于南宫之南，拔其二栅。
戊寅，以凤翔节度使李光颜为忠武节度使、兼深州行营节度使，代杜叔良。
戊子，义武奏破莫州清源等三栅，斩获千馀人。
唐穆宗睿圣文惠孝皇帝长庆二年（壬寅公元822年）。
春，正月，丁酉，幽州兵陷弓高。
己亥，度支馈沧州粮车六百乘，至下博，尽为成德军所掠。
初，田布从其父弘正在魏，善视牙将史宪诚，屡称荐，至右职。
宪诚之先，奚人也，世为魏将。
伏愿陛下速救光颜、元翼，不然者，义士忠臣皆为河朔屠害矣。
庚戌，以德州刺史王日简为横海节度使。
日简，本成德牙将也。
壬子，贬杜叔良为归州刺史。
虽李光颜亦闭壁自守而已。
深州围益急，朝廷不得已，二月，甲子，以庭湊为成德节度使，军中将士官爵皆复其旧；以兵部侍郎韩愈为宣慰使。
崔植、杜元颖、王播为相，皆庸才，无远略。
史宪诚既逼杀田布，朝廷不能讨，遂并朱克融、王庭湊以节钺授之。
由是再失河朔，讫于唐亡，不能复取。
朱克融既得旌节，乃出张弘靖及卢士玫。
丙寅，以牛元翼为山南东道节度使，以左神策行营乐寿镇兵马使清河傅良弼为沂州刺史，以瀛州博野镇遏使李寰为忻州刺史。
丙子，赐横海节度使王日简姓名为李全略。
辛已，中书侍郎、同平章事崔植罢为刑部尚书，以工部侍郎元稹同平章事。
癸未，加李光颜横海节度、沧景观察使，其忠武、深州行营节度如故。
以横海节度使李全略为德棣节度使。
时朝廷以光颜悬军深入，馈运难通，故割沧景以隶之。
元稹怨裴度，欲解其兵柄，故劝上雪王庭湊而罢兵。
丁亥，以度为司空、东都留守，平章事如故。
谏官争上言：时未偃兵，度有将相全才，不宜置之散地。
上乃命度入朝，然后赴东都。
以灵武节度使李听为河东节度使。
初，听为羽林将军，有良马，上为太子，遣左右讽求之，听以职总亲军，不敢献。
及河东缺帅，上曰：李听不与朕马，是必可任。
遂用之。
初，上在东宫，闻天下厌苦宪宗用兵，故即位，务优假将卒以求姑息。
三月，壬辰朔，诏：神策六军使及南牙常参武官具由历、功绩，牒送中书，量加奖擢。
其诸道大将久次及有功者，悉奏闻，与除官。
应天下诸军，各委本道据守旧额，不得辄有减省。
于是商贾、胥吏争赂籓镇，牒补列将而荐之，即升朝籍。
奏章委职，士大夫皆扼腕叹息。
武宁节度副使王智兴将军中精兵三千讨幽、镇，节度使崔群忌之，奏请即用智兴为节度使，不则召诣阙，除以他官。
丙午，加朱克融、王庭湊检校工部尚书。
壬子，以裴度为淮南节度使，馀如故。
裴度之讨幽、镇也，回鹘请以兵从。
朝议以为不可，遣中使止之。
回鹘遣其臣李义节将三千人已至丰州北，却之，不从。
诏发缯帛七万匹以赐之，甲寅，始还。
王智兴遣轻兵二千袭濠州。
丙辰，刺史侯弘度弃城奔寿州。
李寰帅其众三千出博野，王庭湊遣兵追之。
朝廷以新罢兵，力不能讨徐州，己未，以王智兴为武宁节度使。
复以德棣节度使李全略为横海节度使。
夏，四月，辛酉朔，日有食之。
甲戌，以傅良弼、李寰为神策都知兵马使。
邕州人不乐属容管，刺史李元宗以吏人状授御史，使奏之。
容管经略使严公素闻之，遣吏按元宗擅以罗阳县归蛮酋黄少度。
五月，壬寅，元宗将兵百人并州印奔黄洞。
戊午，幽州节度使朱克融进马万匹，羊十万口，而表云先请其直充犒赏。
三司按于方刺裴度事，皆无验。
六月，甲子，度及元稹皆罢相，度为右仆射，稹为同州刺史。
以兵部尚书李逢吉为门下侍郎、同平章事。
党项寇灵州、渭北，掠官马。
谏官上言：裴度无罪，不当免相。
元稹与于方为邪谋，责之太轻。
上不得已，壬申，削稹长春宫使。
吐蕃寇灵武。
庚辰，盐州奏党项都督拔跋万诚请降。
壬午，吐蕃寇盐州。
戊子，复置邕管经略使。
初，张弘靖为宣武节度使，屡赏以悦军士，府库虚竭。
李愿继之，性奢侈，赏劳既薄于弘靖时，又峻威刑，军士不悦，愿以其妻弟窦瑗典宿直兵；瑗骄贪，军中恶之。
牙将李臣则等作乱，秋，七月，壬辰夜，即帐中斩瑗头，因大呼，府中响应。
愿与一子逾城奔郑州。
乱兵杀其妻，推都押牙李㝏为留后。
丙申，宋王结薨。
戊戌，宣武监军奏军乱。
庚子，李㝏自奏已权知留后。
逢吉因请以将军征㝏入朝，以义成节度使韩充镇宣武。
丙午，贬李愿为随州刺史，以韩充为宣武节度兼义成节度使。
征李㝏为右金吾将军，㝏不奉诏。
八月，辛酉，大理卿刘元鼎自吐蕃还。
甲子，韩充入汴境，军于千塔。
壬申，韩充败宣武兵于郭桥，斩首千馀级，进军万胜。
九月，戊子朔，浙西观察使京兆窦易直奏大将王国清作乱，伏诛。
初，易直闻汴州乱而懼，欲散金帛以赏军士，或曰：赏之无名，恐益生疑。
乃止。
而外已有知之者，故国清作乱，易直讨擒之，并杀其党二百馀人。
德州刺史王稷，承父锷馀赀，家富厚。
横海节度使李景略利其财，丙申，密教军士杀稷，屠其家，纳其女为妾，以军乱闻。
冬，十一月，庚午，皇太后幸华清宫。
辛未，上自复道幸华清宫，遂畋于骊山，即日还宫。
太后数日乃返。
丙子，集王缃薨。
是岁，初行《宣明历》。
穆宗睿圣文惠孝皇帝下长庆三年（癸卯，公元八二三年）。
春，正月，癸未，赐两军中尉以下钱。
二月，辛卯，赐统军、军使等绵彩、银器各有差。
时僧孺与李德裕皆有入相之望。
德裕出为浙西观察使，八年不迁。
以为李逢吉排己，引僧孺为相，由是牛、李之怨愈深。
夏，四月，甲午，安南奏陆州獠攻掠州县。
丙申，赐宣徽院供奉官钱，紫衣者百二十缗，下至承旨各有差。
初，翼城人郑注，眇小，目下视，而巧谲倾谄，善揣人意，以医游四方，羁贫甚。
五月，壬申，以尚书左丞柳公绰为山南东道节度使。
丙子，以晋、慈二州为保义军，以观察使李寰为节度使。
秋，七月，癸亥，岭南奏黄洞蛮寇邕州，破左江镇。
丙寅，邕州奏黄洞蛮破钦州千金镇，刺史杨屿奔石南砦。
南诏劝利卒，国人请立其弟丰祐。
丰祐勇敢，善用其众，始慕中国，不与父连名。
八月，癸已，邕管奏破黄洞蛮。
丙申，上自复道幸兴庆宫，至通化门楼，投绢二百匹施山僧。
上之滥赐皆此类，不可悉记。
癸卯，以左仆射裴度为司空、山南西道节度使，不兼平章事。
九月，丙辰，加昭义节度使刘悟同平章事。
李逢吉为相，内结知枢密王守澄，势倾朝野。
己丑，以中书侍郎、同平章事杜元颖同平章事，充西川节度使。
辛卯，安南奏黄洞蛮为寇。
韩愈、李绅入谢，上各令自叙其事，乃深寤。
壬辰，复以愈为吏部侍郎，绅为户部侍郎。
唐穆宗睿圣文惠孝皇帝长庆四年（甲辰公元824年）。
春，正月，辛亥朔，上始御含元殿朝会。
初，柳泌等既诛，方士稍复，因左右以进，上饵其金石之药。
有处士张皋者上疏，以为：神虑澹则血气和，嗜欲胜则疾疹作。
药以攻疾，无疾不可饵也。
昔孙思邈有言：药势有所偏助，令人藏气不平，借使有疾用药，犹须重慎。
庶人尚尔，况于天子。
先帝信方士妄言，饵药致疾，此陛下所详知也，岂得复循其覆辙乎。
今朝野之人纷纭窃议，但畏忤旨，莫敢进言。
臣生长蓬艾，麋鹿与游，无所邀求，但粗知忠义，欲裨万一耳。
上甚善其言，使求之，不获。
丁卯，岭南奏黄洞蛮寇钦州，杀将吏。
自戊寅至庚辰，上赐宦官服色及锦彩金银甚众，或今日赐绿，明日赐绯。
及敬宗即位，逢吉与其党快绅失势，又恐上复用之，日夜谋议，思所以害绅者。
楚州刺史苏遇谓逢吉之党曰：主上初听政，必开延英，有次对官，惟此可防。
其党以为然，亟白逢吉曰：事迫矣，若俟听政，悔不可追。
逢吉乃令王守澄言于上曰：陛下所以为储贰，臣备知之，皆逢吉之力也。
如杜元颖、李绅辈，皆欲立深王。
度支员外郎李续之等继上章言之。
上时年十六，疑未信。
会逢吉亦有奏，言绅谋不利于上，请加贬谪。
上犹再三覆问，然后从之。
二月，癸未，贬绅为端州司马。
逢吉仍帅百官表贺，既退，百官复诣中书贺，逢吉方与张又新语，门者弗内。
良久，又新挥汗而出，旅揖百官曰：端溪之事，又新不敢多让。
众骇愕辟易，惮之。
右拾遗内供奉吴思独不贺，逢吉怒，以思为吐蕃告哀使。
丙戌，贬翰林学士庞严为信州刺史，蒋防为汀州刺史。
严，寿州人。
与防皆绅所引也。
给事中于敖，素与严善，封还敕书。
人为之懼。
曰：于给事为庞、蒋直冤，犯宰相怒，诚所难也。
及奏下，乃言贬之太轻，逢吉由是奖之。
张又新等犹忌绅，日上书言贬绅太轻，上许为杀之。
朝臣莫敢言，独翰林侍读学士韦处厚上疏，指述绅为逢吉之党所谗，人情叹骇。
己亥，尊郭太后为太皇太后。
乙已，尊上母王妃为皇太后。
太后，越州人也。
丁未，上幸中和殿击球，自是数游宴、击球、奏乐，赏赐宦官、乐人，不可悉纪。
甲寅，上始对宰相于延英殿。
初，牛元翼在襄阳，数赂王庭湊以清其家，庭凑不与。
闻元翼薨，甲子，尽杀之。
庚午，赐内教坊钱万缗，以备行幸。
夏，四月，甲午，淮南节度使王播罢盐铁转运使。
乙未，以布衣姜洽为补阙，试大理评事陆洿、布衣李虞、刘坚为拾遗。
时李逢吉用事，所亲厚者张又新、李仲言、李续之、李虞、刘栖楚、姜洽及拾遗张权舆、程昔范，又有从而附丽之者，时人恶逢吉者，目之为八关、十六子。
今主上昼夜毬猎，多不在宫中，大事可图也。
五月，乙卯，以使部侍郎李程、户部侍郎、判度支窦易直并同平章事。
六月，己卯朔，以左神策大将军康艺全为鄜坊节度使。
上闻王庭湊屠牛元翼家，叹宰辅非才，使凶贼纵暴。
翰林学士韦处厚因上疏言：裴度勋高中夏，声播外夷，若置之岩廊，委其参决，河北、山东必禀朝算。
管仲曰：人离而听之则愚，合而听之则圣。
理乱之本，非有他术，顺人则理，违人则乱。
伏承陛下当食叹息，恨无萧、曹，今有一裴度尚不能留，此冯唐所以谓汉文得廉颇、李牧不能用也。
夫御宰相，当委之，信之，亲之，礼之，于事不效，于国无劳，则置之散寮，黜之远郡。
如此，则在位者不敢不厉，将进者不敢苟求。
臣与逢吉素无私嫌，尝为裴度无辜贬官。
今之所陈，上答圣明，下达群议耳。
上见度奏状无平章事，以问处厚。
处厚具言李逢吉排沮之状。
上曰：何至是邪。
李程亦劝上加礼于度。
丙申，加度同平章事。
张韶之乱，马存亮功为多，存亮不自矜，委权求出。
秋，七月，以存亮为淮南监军使。
夏绥节度使李祐入为左金吾大将军，壬申，进马百五十匹，上却之。
甲戌，侍御史温造于阁内奏弹祐违敕进奉，请论如法，诏释之。
祐谓人曰：’吾夜半入蔡州城取吴元济，未尝心动，今日胆落于温御史矣。
八月，丁卯朔，安南奏黄蛮入寇。
龙州刺史尉迟锐上言：牛心山素称神异，有掘断处，请加补塞。
从之。
役数万人于绝险之地，东川为之疲弊。
九月，丁未，波斯李苏沙献沉香亭子材。
左拾遗李汉上言：此何异瑶台、琼室。
上虽怒，亦优容之。
汉，道明之六世孙也。
十一月，戊午，安南奏：黄蛮与环王合兵攻陷陆州，杀刺史葛维。
庚申，葬睿圣文惠孝皇帝于光陵，庙号穆宗。
十二月，庚寅，加天平节度使乌重胤同平章事。
乙未，徐泗观察使王智兴以上生日，请于泗州置戒坛，度僧尼以资福，许之。
自元和以来，敕禁此弊，智兴欲聚货，首请置之，于是四方辐凑，江、淮尤甚，智兴家赀由此累巨万。
浙西观察使李德裕上言：若不钤制，至降诞日方停，计两浙、福建当失六十万丁。
奏至，即日罢之。
是岁，回鹘崇德可汗卒，弟曷萨特勒立。
唐敬宗睿武昭愍孝皇帝宝历元年（乙巳公元825年）。
春，正月，辛亥，上祀南郊。
还，御丹凤楼，赦天下，改元。
先是鄠令崔发闻外喧嚣，问之，曰：五坊人殴百姓。
中书侍郎、同平章事牛僧孺以上荒淫，嬖幸用事，又畏罪不敢言，但累表求出。
乙卯，升鄂岳为武昌军，以僧孺同平章事、充武昌节度使。
中旨复以王播兼盐铁转运使，谏官屡争之，上皆不纳。
谏议大夫张仲方上言，略曰：鸿恩将布于天下而不行御前，霈泽遍被于昆虫而独遗崔发。
三月，辛酉，遣司门郎中于人文册回鹘曷萨特勒为爱登里啰汩没密于合毗伽昭礼可汗。
夏，四月，癸巳，群臣上尊号曰文武大圣广孝皇帝。
秋，七月，甲辰，盐铁使王播进羡馀绢百万匹。
播领盐铁，诛求严急，正入不充而羡馀相继。
己未，诏王播造竞渡船二十艘，运材于京师造之，计用转运半年之费。
谏议大夫张仲方等力谏，乃减其半。
谏官言京兆尹崔元略以诸父事内常侍崔潭峻。
丁卯，元略迁户部侍郎。
昭义节度使刘悟方去郓州也，以郓兵二千自随为亲兵。
初，陈留人武昭罢石州刺史，为袁王府长史，郁郁怨执政。
李逢吉与李程不相悦，水部郎中李仍叔，程之族人，激怒之云，程欲与昭官，为逢吉所沮。
昭因酒酣，对左金吾兵曹茅汇言欲刺逢吉，为人所告。
九月，庚辰，诏三司鞫之。
前河阳掌书记李仲言谓汇曰：’君言李程与昭谋则生，不然必死。
汇曰：冤死甘心。
诬人自全，汇不为也。
狱成。
冬，十月，甲子，武昭杖死，李仍叔贬道州司马，李仲言流象州，茅汇流崖州。
丙申，立皇子普为晋王。
御史中丞王播恃逢吉之势，与绛相遇于涂，不之避。
唐敬宗睿武昭愍孝皇帝宝历二年（丙年公元826年）。
度初至京师，朝士填门，度留客饮。
京兆尹刘栖楚附度耳语，侍御史崔咸举觞罚度曰：丞相不应许所由官呫嗫耳语。
度笑而饮之。
栖楚不自安，趋出。
二月，丁未，以度为司空、同平章事。
立才人郭氏为贵妃。
夏，四月，戊申，以昭义留后刘从谏为节度使。
五月，幽州军乱，杀朱克融及其子延龄，军中立其少子延嗣主军务。
六月，甲子，上御三殿，令左右军、教坊、内园为击球、手搏、杂戏。
戏酣，有断臂、碎首者，夜漏数刻乃罢。
己卯，上幸兴福寺，观沙门文溆俗讲。
癸未，衡王绚薨。
壬辰，宣索左藏见在银十万两、金七千两，悉贮内藏，以便赐与。
道士赵归真说上以神仙，僧惟贞、齐贤、正简说上以祷祠求福，皆出入宫禁，上信用其言。
山人杜景先请遍历江、岭，求访异人。
有润州人周息元，自言寿数百岁，上遣中使迎之。
八月，乙巳，息元至京师，上馆之禁中山亭。
朱延嗣既得幽州，虐用其人。
都知兵马使李载义与弟牙内兵马使载宁共杀延嗣，并屠其家三百馀人。
载义权知留后，九月，数延嗣之罪以闻。
载义，承乾之后也。
庚申，魏博节度使史宪诚妄奏李同捷为军士所逐，走归本道，请束身归朝。
寻奏同捷复归沧州。
壬申，以中书侍郎、同平章事李程同平章事、充河东节度使。
冬，十月，己亥，以李载义为卢龙节度使。
十一月，甲申，以门下侍郎、同平章事李逢吉同平章事、充山南东道节度使。
壬寅，宣遗制，绛王见宰相百官于紫宸外庑。
克明等欲易置内侍之执权者，于是枢密使王守澄、杨承和、中尉魏从简、梁守谦定议，以卫兵迎江王涵入宫，发左、右神策、飞龙兵进讨贼党，尽斩之。
克明赴井，出而斩之。
绛王为乱兵所害。
时，事起苍猝，守澄等以翰林学士韦处厚博通古今，一夕处置，皆与之共议。
守澄等欲号令中外，而疑所以为辞。
处厚曰：正名讨罪，于义何嫌，安可依违，有所讳避。
又问：’江王当如何践祚。
处厚曰：诘朝，当以王教布告中外以已平内难。
然后群臣三表劝进，以太皇太后令册命即皇帝位。
当时皆从其言，时不暇复问有司，凡百仪法，皆出于处厚，无不叶宜。
癸卯，以裴度摄冢宰。
百官谒见江王于紫宸外庑，王素服涕泣。
甲辰，见诸军使于少阳院。
赵归真等诸术士及敬宗时佞幸者，皆流岭南或边地。
乙已，文宗即位，更名昂。
戊申，尊母萧氏为皇太后，王太后为宝历太后。
是时，郭太后居兴庆宫，王太后居义安殿，萧太后居大内。
上性孝谨，事三宫如一，每得珍异之物，先荐郊庙，次奉三宫，然后进御。
萧太后，闽人也。
庚戌，以翰林学士韦处厚为中书侍郎、同平章事。
上自为诸王，深知两朝之弊，及即位，励精求治，去奢从俭。
唐文宗元圣昭献孝皇帝太和元年（丁未公元827年）。
春，二月，乙巳，赦天下，改元。
李同捷擅据沧景，朝廷经岁不问。
同捷冀易世之后或加恩贷，三月，壬戌朔，遣掌书记崔从长奉表与其弟同志、同巽俱入见，请遵朝旨。
上虽虚怀听纳而不能坚决，与宰相议事已定，寻复中变。
夏，四月，丙辰，韦处厚于延英极论之，因请避位。
上再三慰劳之。
忠武节度使王沛薨。
庚申，以太仆卿高瑀为忠武节度使。
五月，丙子，以天平节度使乌重胤为横海节度使，以前横海节度副使李同捷为兗海节度使。
盐铁使王播自淮南入朝，力图大用，所献银器以千计，绫绢以十万计。
六月，癸巳，以播为左仆射、同平章事。
秋，七月，癸酉，葬睿武昭愍孝皇帝于庄陵，庙号敬宗。
冬，十月，天平、横海节度使乌重胤击同捷，屡破之。
十一月，丙寅，重胤薨。
庚辰，以保义节度使李寰为横海节度使，从王智兴之请也。
十二月，庚戌，加王智兴同平章事。
唐文宗元圣昭献孝皇帝太和二年（戊申公元828年）。
春，三月，己卯，王智兴攻棣州，焚其三门。
闰月，丙戌朔，史宪诚奏遣其子副大使唐、都知兵马使幵志绍将兵二万五千趣德州讨李同捷。
甲午，贤良方正裴休、李郃、李甘、杜牧、马植、崔玙、王式、崔慎由等二十二人中第，皆除官。
考官左散骑常侍冯宿等见刘蕡策，皆叹服，而畏宦官，不敢取。
诏下，物论嚣然称屈。
谏官、御史欲论奏，执政抑之。
李郃曰：刘蕡下第，我辈登科，能无厚颜。
乃上疏，以为：蕡所对策，汉、魏以来无与为比。
今有司以蕡指切左右，不敢以闻，恐中良道穷，纲纪遂绝。
况臣所对不及蕡远甚，乞回臣所授以旌蕡直。
不报。
蕡由是不得仁于朝，终于使府御史。
牧，佑之孙；植，勋之子；式，起之子；慎由，融之玄孙也。
夏，六月，晋王普薨。
辛酉，谥悼怀太子。
峰州刺史王升朝叛。
庚辰，安南都护武陵韩约讨斩之。
王庭湊阴以兵及盐粮助李同捷，上欲讨之。
秋，七月，甲辰，诏中书集百官议其事。
宰相以下莫敢违，卫尉卿殷侑独以为：庭湊虽附凶徒，事未甚露，宜且含容，专讨同捷。
己巳，下诏罪状庭湊，命邻道各严兵守备，听其自新。
九月，丁亥，王智兴奏拔棣州。
甲午，诏削夺王庭湊官爵，命诸军四面进讨。
加王智兴守司徒，以前夏绥节度使傅良弼为横海节度使。
岳王绲薨。
庚戌，容管奏安南军乱，逐都护韩约。
冬，十月，洋王忻薨。
魏博败横海兵于平原，遂拔之。
十一月，癸未朔，易定节度使柳公济奏攻李同捷坚固寨，拔之。
又破其兵于寨东。
时河南、北诸军讨同捷久未成功，每有小胜，则虚张首虏以邀厚赏，朝廷竭力奉之，江、淮为之耗弊。
傅良弼至陕而薨。
乙酉，以左金吾大将军李祐为横海节度使。
甲辰，禁中昭德寺火，延及宫人所居，烧死者数百人。
十二月，丁已，王智兴奏兵马使李君谋将兵济河，破无棣。
壬申，中书侍郎、同平章事韦处厚薨。
戊寅，以翰林学士路隋为中书侍郎、同平章事。
辛已，史宪诚奏亓志绍兵屯永济，告急求援。
唐文宗元圣昭献孝皇帝太和三年（己酉公元829年）。
春，正月，亓志绍与成德合兵掠贝州。
义成行营兵三千人先屯齐州，使之禹城，中道溃叛，横海节度使李祐讨诛之。
唐文宗元圣昭献孝皇帝太和八年（甲寅公元834年）。
春，正月，上疾小瘳。
丁巳，御太和殿见近臣，然神识耗减，不能复故。
二月，壬午朔，日有食之。
夏，六月，丙戌，莒王纾薨。
上以久旱，诏求致雨之方。
司门员外郎李中敏上表，以为：仍岁大旱，非圣德不至，直以宋申锡之冤滥，郑注之奸邪。
今致雨之方，莫若斩注而雪申锡。
表留中。
中敏谢病归东都。
郯王经薨。
九月，辛亥，征昭义节度副使郑注至京师。
王守澄、李仲言、郑注皆恶李德裕，以山南西道节度使李宗闵与德裕不相悦，引宗闵以敌之。
壬戌，诏征宗闵于兴元。
冬，十月，辛巳，幽州军乱，逐节度使杨志诚及监军李怀仵，推兵马使史元忠主留务。
庚寅，以李宗闵为中书侍郎、同平章事。
甲午，以中书侍郎、同平章事李德裕同平章事，充山南西道节度使。
是日，以李仲言为翰林侍讲学士。
给事中高铢、郑肃、韩佽、谏议大夫郭承嘏、中书舍人权璩等争之，不能得。
承嘏，晞之孙；璩，德舆之子也。
乙巳，贡院奏进士复试诗赋，从之。
李德裕见上自陈，请留京师。
丙午，以德裕为兵部尚书。
十一月，成德节度使王庭凑薨，军中奉其子都知兵马使元逵知留后。
李宗闵言李德裕制命已行，不宜自便。
乙亥，复以德裕为镇海节度使，不复兼平章事。
时德裕、宗闵各有朋党，互相挤援。
上患之，每叹曰：去河北贼易，去朝廷朋党难。
臣光曰：。
夫君子小人之不相容，犹水炭之不可同器而处也。
丙子，李仲言请改名训。
幽州奏莫州军乱，刺史张元汎不知所在。
十二月，乙卯，以昭义节度副使郑注为太仆卿。
郭承嘏累上疏言其不可，上不听。
癸未，以史元忠为卢龙留后。
初，宋申锡与御史中丞宇文鼎受密诏诛郑注，使京兆尹王璠掩捕之。
唐文宗元圣昭献孝皇帝太和九年（乙卯公元835年）。
春，正月，乙卯，以王元逵为成德节度使。
巢公凑薨，追赠齐王。
郑注上言秦地有灾，宜兴役以禳之。
辛卯，发左、右神策千五百人浚曲江及昆明池。
三月，冀王絿薨。
丙辰，以史元忠为卢龙节度使。
初，李德裕为浙西观察使，漳王傅母杜仲阳坐宋申锡事放归金陵，诏德裕存处之。
丙申，以门下侍郎、同平章事路隋同平章事，充镇海节度使，趣之赴镇，不得面辞。
坐救李德裕故也。
初，京兆尹河南贾餗，性褊躁轻率，与李德裕有隙，而善于李宗闵、郑注。
庚子，制以曏日上初得疾，王涯呼李德裕奔问起居，德裕竟不至。
又在西蜀征逋悬钱三十万缗，百姓愁困。
贬德裕袁州长史。
初，宋申锡获罪，宦官益横。
上之立也，右领军将军兴宁仇士良有功。
王守澄抑之，由是有隙。
训、注为上谋，进擢士良以分守澄之权。
五月，乙丑，以士良为左神策中尉，守澄不悦。
戊辰，以左丞王璠为户部尚书、判度支。
左神策中尉韦元素、枢密使杨承和、王践言久居中用事，与王守澄争权不叶，李训、郑注因之出承和于西川，元素于淮南，践言于河东，皆为监军。
秋，七月，甲辰朔，贬杨虞卿虔州司马。
庚戌，作紫云楼于曲江。
辛亥，以御史大夫李固言为门下侍郎、同平章事。
著作郎、分司舒元舆与李训善，训用事，召为右司郎中，兼侍御史知杂，鞫杨虞卿狱。
癸丑，擢为御史中丞。
元舆，元褒之兄也。
贬吏部侍郎李汉为汾州刺史，刑部侍郎萧浣为遂州刺史，皆坐李宗闵之党。
李训奏僧尼猥多，耗蠹公私。
丁巳，诏所在试僧尼诵经不中格者，皆勒归俗。
禁置寺及私度人。
时人皆言郑注朝夕且为相，侍御史李甘扬言于朝曰：白麻出，我必坏之于庭。
癸亥，贬甘封州司马。
然李训亦忌注，不欲使为相，事竟寝。
甲子，以国子博士李训为兵部郎中、知制诰，依前侍讲学士。
贬左金吾大将军沈𥫃为邵州刺史。
八月，丙子，又贬李宗闵潮州司户，赐宋若宪死。
丁丑，以太仆卿郑注为工部尚书，充翰林侍讲学士。
注好服鹿裘，以隐沦自处，上以师友待之。
注之初得幸，上尝问翰林学士、户部侍郎李珏曰：卿知有郑注乎。
亦尝与之言乎。
对曰：臣岂特知其姓名，兼深知其为人。
其人奸邪，陛下宠之，恐无益圣德。
臣忝在近密，安敢与此人交通。
戊寅，贬珏江州刺史。
再贬沈𥫃柳州司户。
丙申，诏以杨承和庇护宋申易，韦元素、王践言与李宗闵、李德裕中外连结，受其赂遗。
承和可驩州安置，元素可象州安置，践言可恩州安置，令所在锢送。
杨虞卿、李汉、萧浣为朋党之首，贬虞卿虔州司户，汉汾州司马，浣遂州司马。
寻遣使追赐承和、元素、践言死。
时崔潭峻已卒，亦剖棺鞭尸。
己亥，以前庐州刺史罗立言为司农少卿。
盐铁使王涯奏改江淮、岭南茶法，增其税。
庚申，以凤翔节度使李听为忠武节度使，代杜悰。
郑注求为凤翔节度使，门下侍郎、同平章事李固言不可。
丁卯，以固言为山南西道节度使，注为凤翔节度使。
李训虽因注得进，及势位俱盛，心颇忌注。
谋欲中外协势以诛宦官，故出注于凤翔。
其实俟既诛宦官，并图注也。
戊辰，以右神策中尉、行右卫上将军、知内侍省事王守澄为左、右神策观军容使，兼十二卫统军。
李训、郑注为上谋，以虚名尊守澄，实夺之权也。
己巳，以御史中丞兼刑部侍郎舒元舆为刑部侍郎，兵部郎中知制诰、充翰林侍讲学士李训为礼部侍郎，并同平章事。
壬申，以刑部郎中兼御史知杂李孝本权知御史中丞。
孝本，宗室之子，依训、注得进。
郑注每自负经济之略，上问以富人之术，注无以对，乃请榷茶。
于是以王涯兼榷茶使，涯知不可而不敢违，人甚苦之。
郑注欲收僧尼之誉，固请罢沙汰，从之。
李训、郑注密言于上，请除王守澄。
庚子，以东都留守、司徒兼侍中裴度兼中书令，馀如故。
十一月，丙午，以大理卿郭行馀为邠宁节度使。
癸丑，以河东节度使、同平章事李载义兼侍中。
丁巳，以户部尚书、判度支王璠为河东节度使。
戊午，以京兆尹李石为户部侍郎、判度支；以京兆少尹罗立言权知府事。
石，神符之五世孙也。
己未，以太府卿韩约为左金吾卫大将军。
因蹈舞再拜，宰相亦帅百官称贺。
训、元舆劝上亲往观之，以承天贶，上许之。
训见之，遽呼金吾卫士曰：来上殿卫乘舆者，人赏钱百缗。
宦官曰：事急矣，请陛下还宫。
金吾兵已登殿。
士良等命左、右神策副使刘泰伦、魏仲卿等各帅禁兵五百人，露刃出閤门讨贼。
甲子，以右仆射郑覃同平章事。
乙丑，以户部侍郎、判度支李石同平章事，仍判度支。
前河东节度使李载义复旧任。
左神策出兵三百人，以李训首引王涯、王璠、罗立言、郭行馀；右神策出兵三百人，拥贾餗、舒元舆、李孝本献于庙社，徇于两市。
臣独以为不然。
王涯有再从弟沐，家于江南，老且贫。
是日，以令狐楚为盐铁转运使，左散骑常侍张仲方权知京兆尹。
时数日之间，杀生除拜，皆决于两中尉，上不豫知。
仇士良等使人赍密敕授凤翔监军张仲清令取注，仲清惶惑，不知所为。
右神策军获韩约于崇义坊，己巳，斩之。
每延英议事，士良等动引训、注折宰相。
时中书惟有空垣破屋，百物皆阙。
江西、湖南献衣粮百二十分，充宰相召募从人。
辛未，李石上言：宰相若忠正无邪，神灵所祐，纵遇盗贼，亦不能伤。
若内怀奸罔，虽兵卫甚设，鬼得而诛之。
臣愿竭赤心以报国，止循故事，以金吾卒导从足矣。
其两道所献衣粮，并乞停寝。
从之。
榷茶使令狐楚奏罢榷茶，从之。
度支奏籍郑注家赀，得绢百馀万匹，他物称是。
李石对曰：渐安。
李训、郑注既诛，召六道巡边使。
甲申，敕罢修曲江亭馆。
丁亥，诏：逆人亲党，自非前已就戮及指名收捕者，馀一切不问。
诸司官吏虽为所胁从，涉于诖误，皆赦之。
他人无得相告言及相恐愒。
见亡匿者，勿复追捕，三日内各听自归本司。
初，武元衡之死，诏出内库弓矢、陌刀给金吾仗，使卫从宰相，至建福门而退。
至是，悉罢之。
唐文宗元圣昭献孝皇帝开成元年（丙辰公元836年）。
春，正月，辛丑朔，上御宣政殿，赦天下，改元。
仇士良请以神策仗卫殿门，谏议大夫冯定言其不可，乃止。
定，宿之弟也。
二月，癸未，上与宰相语，患四方表奏华而不典，李石对曰：古人因事为文，今人以文害事。
天德军奏吐谷浑三千帐诣丰州降。
三月，壬寅，以袁州长史李德裕为滁州刺史。
左仆射令狐楚从容奏：王涯等既伏辜，其家夷灭，遗骸弃捐。
请官为收瘗，以顺阳和之气。
上惨然久之，命京兆收葬涯等十一人于城西，各赐衣一袭。
仇士良潜使人发之，弃骨于渭水。
丁未，皇城留守郭皎奏：诸司仪仗有锋刃者，请皆输军器使，遇立仗别给仪刀。
夏，四月，己卯，以潮州司户李宗闵为衡州司马。
凡李训所指为李德裕、宗闵党者，稍收复之。
淄王协薨。
甲午，以山南西道节度使李固言为门下侍郎、同平章事，以左仆射令狐楚代之。
闰月，乙酉，以太子太保、分司李听为河中节度使。
上常叹曰：付之兵不疑，置之散地不怨，惟听为可以然。
乙未，李固言荐崔球为起居舍人，郑覃再三以为不可，上曰：公事勿相违。
九月，丁丑，李石为上言宋申锡忠直，为谗人所诬，窜死遐荒，未蒙昭雪。
十二月，庚戌，以华州刺史卢钧为岭南节度使。
李石言于上曰：卢钧除岭南，朝士皆相贺。
以为岭南富饶之地，近岁皆厚赂北司而得之；今北司不挠朝权，陛下亦宜有以褒之。
庶几内外奉法，此致理之本也。
上从之。
钧至镇，以清惠著名。
己未，淑王纵薨。
唐文宗元圣昭献孝皇帝开成二年（丁巳公元837年）。
均王纬薨。
三月，有慧星出于张，长八丈馀。
壬申，诏撤乐减膳，以一日之膳分充十日。
戊戌，以翰林学士、工部侍郎陈夷行同平章事。
六月，河阳军乱，节度使李泳奔怀州。
军士焚腐署，杀泳二子，大掠数日方止。
泳，长安市人，寓籍禁军，以赂得方镇。
所至恃所交结，贪残不法，其不下堪命，故作乱。
丁未，贬泳澧州长史。
戊申，以左金吾将军李执方为河阳节度使。
秋，七月，癸亥，振武奏党项三百馀帐剽掠逃去。
给事中韦温为太子侍读，晨诣东宫，日中乃得见。
温谏曰：太子当鸡鸣而起，问安视膳，不宜专事宴安。
太子不能用其言，温乃辞侍读。
辛未，罢守本官。
振武突厥百五十帐叛，剽掠营田。
戊寅，节度使刘沔击破之。
八月，庚戌，以昭仪王氏为德妃，昭容杨氏为贤妃。
立敬宗之子休复为梁王，执中为襄王，言杨为杞王，成美为成王。
癸丑，立皇子宗俭为蒋王。
冬，十月，国子监《石经》成。
戊申，以门下侍郎、同平章事李固言同平章事，充西川节度使。
甲寅，御史台奏萧弘诈妄。
诏递归乡里，不之罪，冀得其真。
唐文宗元圣昭献孝皇帝开成三年（戊午公元838年）。
春，正月，甲子，李石入朝，中涂有盗射之，微伤。
左右奔散，石马惊，驰归第。
又有盗邀击于坊门，断其马尾，仅而得免。
上闻之，大惊，命神策六军遣兵防卫，敕中外捕盗甚急，竟无所获。
乙丑，百官入朝者九人而已。
京城数日方安。
丁卯，追赠故齐王凑为怀懿太子。
戊申，以盐铁转运使、户部尚书杨嗣复，户部侍郎、判户部李珏并同平章事，判、使如故。
嗣复，于陵之子也。
陈夷行性介直，恶杨嗣复为人，每议政事，多相抵斥。
陈夷行曰：宗闵向以朋党乱政，陛下何爱此纤人。
丁酉，以衡州司马李宗闵为杭州刺史。
三月，牂柯寇涪州清溪镇，镇兵击却之。
初，太和之末，杜悰为凤翔节度使，有诏沙汰僧尼。
夏，五月，乙亥，诏：诸道有瑞，皆无得以闻，亦勿申牒所司。
其腊飨太庙及飨太清宫，元日受朝奏祥瑞，皆停。
初，灵武节度使王晏平自盗赃七千馀缗，上以其父智兴有功，免死，长流康州。
晏平密请于魏、镇、幽三节度使，使上表雪己。
上不得已，六月，壬寅，改永州司户。
八月，己亥，嘉王运薨。
义武节度使张璠在镇十五年，为幽、镇所惮。
朝廷以义昌节度使李彦佐在镇久，甲戌，以德州刺史刘约为节度副使，欲以代之。
开成以来，神策将吏迁官，多不闻奏，直牒中书令覆奏施行，迁改殆元虚日。
癸未，始诏神策将吏改官皆先奏闻，状至中书，然后检勘施行。
冬，十月，易定监军奏军中不纳李仲迁，请以张元益为留后。
乙巳，以左金吾大将军郭旼为邠宁节度使。
宰相议发兵讨易定。
乃除张元益代州刺史。
以义昌节度使李彦佐为天平节度使，以刘约为义昌节度使。
丁卯，张元益出定州。
甲戌，以蔡州刺史韩威为义武节度使。
郑覃累表辞位，丙午，诏：三五日一入中书。
是岁，吐蕃彝泰赞普卒，弟达磨立。
彝泰多病，委政大臣，由是仅能自守，久不为边患。
达磨荒淫残虐，国人不附，灾异相继，吐蕃益衰。
唐文宗元圣昭献孝皇帝开成四年（己未公元839年）。
春，闰正月，己亥，裴度至京师，以疾归第，不能入见。
上劳问赐赉，使者旁午。
三月，丙戌，薨，谥曰文忠。
上怪度无遗表，问其家，得半稿，以储嗣未定为忧，言不及私。
度身貌不逾中人，而威望远达四夷。
四夷见唐使，辄问度老少用舍。
以身系国家轻重如郭子仪者，二十馀年。
秋，七月，癸未，以张元益为左骁卫将军，以其母侯莫陈氏为赵国太夫人，赐绢二百匹。
易定之乱，侯莫陈氏说谕将士，且戒元益以顺朝命，故赏之。
甲辰，以太常卿崔郸同中书门下平章事。
郸，郾之弟也。
八月，辛亥，鄜王憬薨。
癸酉，昭义节度使刘从谏上言：萧本诈称太后弟，上下皆称萧弘是真，以本来自左军，故弘为台司所抑。
十一月，三司案萧本、萧弘皆非真太后弟。
本除名，流爱州，弘流儋州。
而太后真弟在闵中，终不能自达。
上曰：朕岂敢比尧、舜。
上曰：赧、献受制于强诸侯，今朕受制于家奴，以此言之，朕殆不如。
是岁，天下户口四百九十九万六千七百五十二。
回鹘相安允合、特勒柴革谋作乱，彰信可汗杀之。
相掘罗勿将兵在外，以马三百赂沙陀朱邪赤心，借其兵共攻可汗。
可汗兵败，自杀，国人立㕎馺特勒为可汗。
会岁疫，大雪，羊、马多死，回鹘遂衰。
赤心，执宜之子也。
唐文宗元圣昭献孝皇帝开成五年（庚申公元840年）。
春，正月，己卯，诏立颍王瀍为皇太弟，应军国事权令句当。
李珏曰：太子位已定，岂得中变。
士良、弘志遂矫诏立瀍为太弟。
是日，士良、弘志将兵诣十六宅，迎颍王至少阳院，百官谒见于思贤殿。
辛巳，上崩于太和殿。
以杨嗣复摄冢宰。
癸未，仇士良说太弟赐杨贤妃、安王溶、陈王成美死。
谏议大夫裴夷直上言期日太远，不听。
辛卯，文宗始大敛。
武宗即位。
甲午，追尊上母韦妃为皇太后。
二月，乙卯，赦天下。
丙寅，谥韦太后曰宣懿。
夏，五月，己卯，门下侍郎、同平章事杨嗣复罢为吏部尚书，以刑部尚书崔珙同平章事兼盐铁转运使。
秋，八月，壬戌，葬元圣昭献孝皇帝于章陵，庙号文宗。
庚午，门下侍郎、同平章事李珏坐为山陵使龙輴陷，罢为太常卿。
贬京兆尹敬昕为郴州司马。
义武军乱，逐节度使陈君赏。
君赏募勇士数百，复入军城，诛乱者。
初，伊吾之西，焉耆之北，有黠戛斯部落，即古之坚昆，唐初结骨也，后更号黠戛斯。
及掘罗勿杀彰信可汗，立㕎馺，回鹘别将句录莫贺引黠戛斯十万骑攻回鹘，大破之，杀㕎馺及掘罗勿，焚其牙帐荡尽，回鹘诸部逃散。
魏博节度使何进滔薨，军中推其子都知兵马使重顺知留后。
萧太后徙居兴庆宫积庆殿，号积庆太后。
十一月，癸酉朔，上幸云阳校猎。
故事，新天子即位，两省官同署名。
上之即位也，谏议大夫裴夷直漏名，由是出为杭州刺史。
十二月，庚申，以何重顺知魏博留后事。
立皇子峻为杞王。
唐武宗至道昭肃孝皇帝会昌元年（辛酉公元841年）。
春，正月，辛巳，上祀圜丘，赦天下，改元。
二月，回鹘十三部近牙帐者立乌希特勒为乌介可汗，南保错子山。
三月，甲戌，以御史大夫陈夷行为门下侍郎、同平章事。
初，知枢密刘弘逸、薛季陵有宠于文宗，仇士良恶之。
丙申，德裕与崔珙、崔郸、陈夷行三上奏，又邀枢密使至中书，使入奏。
上曰：朕不悔。
夏，六月，乙巳，诏：自今臣下论人罪恶，并应请付御史台案问，毋得乞留中，以杜谗邪。
以魏博留后可重顺为节度使。
上命道士赵归真于三殿建九天道场，亲授法箓。
右拾遗王哲上疏切谏，坐贬河南府士曹。
秋，八月，加仇士良观军容使。
天德军使田牟、监军韦仲平欲击回鹘以求功，奏称：回鹘叛将嗢没斯等侵逼塞下，吐谷浑、沙陀、党项皆世与为仇，请自出兵驱逐。
时诏以鸿胪卿张贾为巡边使，使察回鹘情伪，未还。
癸巳，卢龙军乱，杀节度使史元忠，推牙将陈行泰主留务。
闰月，己亥，开延英，召宰相议之。
以前山南东道节度使、同平章事牛僧孺为太子太师。
先是汉水溢，坏襄州民居。
故李德裕以为僧孺罪而废之。
卢龙军复乱，杀陈行泰，立牙将张绛。
初，陈行泰逐史元忠，遣监军傔以军中大将表来求节钺。
李德裕曰：河朔事势，臣所熟谙。
比来朝廷遣使赐诏常太速，故军情遂固。
若置之数月不问，必自生变。
今请留监军傔，勿遣使以观之。
既而军中果杀行泰，立张绛，复求节钺，朝廷亦不问。
会雄武军使张仲武起兵击绛，且遣军吏吴仲舒奉表诣京师，称绛惨虐，请以本军讨之。
冬，十月，仲舒至京师。
德裕奏：行泰、绛皆使大将上表，胁朝廷，邀节钺，故不可与。
今仲武先自表请发兵为朝廷讨乱，与之则似有名。
乃以仲武知卢龙留后。
仲武寻克幽州。
上校猎咸阳。
十一月，李德裕上言：今回鹘破亡，太和公主未知所在。
癸亥，以中书侍郎、同平章事崔郸同平章事，充西川节度使。
唐武宗至道昭肃孝皇帝会昌二年（壬戌公元842年）。
春，正月，以张仲武为卢龙节度使。
朝廷以回鹘屯天德、振武北境，以兵部郎中李拭为巡边使，察将帅能否。
拭，鄜之子也。
二月，淮南节度使李绅入朝。
丁丑，以绅为中书侍郎、同平章事、判度支。
河东节度使苻澈修把头烽旧戍以备回鹘。
李德裕奏请增兵镇守，及修东、中二受降城以壮天德形势，从之。
右散骑常侍柳公权素与李德裕善，崔珙奏为集贤学士、判院事。
德裕以恩非己出，因事左迁公权为太子詹事。
回鹘复奏求粮，及寻勘吐谷浑、党项所掠，又借振武城。
三月，戊申，李拭巡边还，称振武节度使刘沔有威略，可任大事。
时河东节度使苻澈疾病，庚申，以沔代之。
以金吾上将军李忠顺为振武节度使。
遣将作少监苗缜册命乌介可汗，使徐行，驻于河东，俟可汗位定，然后进。
既而可汗屡侵扰边境，缜竟不行。
夏，四月，庚辰，天德都防御使田牟奏：回鹘侵扰不已，不俟朝旨，已出兵三千拒之。
甲申，嗢没斯帅其国特勒、宰相等二千二百馀人来降。
上信任李德裕，观军容使仇士良恶之。
会上将受尊号，御丹凤楼宣赦。
或告士良，宰相与度支议草制减禁军衣粮及马刍粟，士良扬言于众曰：如此，至日，军士必于楼前喧哗。
德裕闻之，乙酉，乞开延英自诉。
上怒，遽遣中使宣谕两军：赦书初无此事。
且赦书皆出朕意，非由宰相，尔安得此言。
士良乃惶愧称谢。
丁亥，群臣上尊号曰仁圣文武至神大孝皇帝。
赦天下。
五月，戊申，遣鸿胪卿张贾安抚嗢没斯等，以嗢没斯为左金吾大将军、怀化郡王；其次酋长官赏有举。
赐其部众米五千斛，绢三千匹。
那颉啜帅其众自振武、大同，东因室韦、黑沙，南趣雄武军，窥幽州。
卢龙节度使张仲武遣其弟仲至将兵三万迎击，大破之，斩首捕虏不可胜计，悉收降其七千帐，分配诸道。
那颉啜走，乌介可汗获而杀之。
时乌介众虽衰减，尚号十万，驻牙于大同军北闾门山。
杨观自回鹘还，可汗表求粮食、牛羊，且请执送嗢没斯等。
嗢没斯入朝。
六月，甲申，以嗢没斯所部为归义军，以嗢没斯为左金吾大将军，充军使。
门下侍郎、同平章事陈夷行罢为左仆射。
秋，七月，以尚书右丞李让夷为中书侍郎、同平章事。
岚州人田满川据州城作乱，刘沔讨诛之。
嗢没斯请置家太原，与诸弟竭力扞边。
诏刘沔存抚其家。
乌介可汗复遣其相上表，借兵助复国，又借天德城，诏不许。
初，可汗往来天德、振武之间，剽掠羌、浑，又屯杷头烽北。
李德裕以为那颉啜屯于山北，乌介恐其与奚、契丹连谋邀遮，故不敢远离塞下。
丁丑，赐嗢没斯与其弟阿历支、习勿啜、乌罗思皆姓李氏，名思忠、思贞、思义、思礼；国相爱邪勿姓爱，名弘顺；仍以弘顺为归义军副使。
上又命李德裕代刘沔答回鹘相颉干迦斯书，以为：回鹘远来依投，当效呼韩邪遣子入侍，身自入朝。
戊子，李德裕等上言：若如前诏，河东等三道严兵守备，俟来春驱逐，乘回鹘人困马赢之时，又官军免盛寒之苦，则幽州兵宜令止屯本道以俟诏命。
若虑河冰既合，回鹘复有驰突，须早驱逐，则当及天时未寒，决策于数日之间。
以河朔兵益河东兵，必令收功于两月之内。
今闻外议纷纭，互有异同，倘不一询群情，终为浮辞所挠。
望令公卿集议。
诏从之。
时议者多以为宜俟来春。
九月，以刘沔兼招换回鹘使，如须驱逐，其诸道行营兵权令指挥。
以张仲武为东面招抚回鹘使，其当道行营兵及奚、契丹、室韦等并自指挥。
以李思忠为河西党项都将回鹘西南面招讨使，皆会军于太原。
令沔屯雁门关。
初，奚、契丹羁属回鹘，各有监使，岁督其贡赋，且诇唐事。
张仲武遣牙将石公绪统二部，尽杀回鹘监使等八百馀人。
仲武破那颉啜，得室韦酋长妻子。
室韦以金帛羊马赎之，仲武不受，曰：但杀回鹘监使则归之。
上闻太子少傅白居易名，欲相之，以问李德裕。
德裕素恶居易，乃言居易衰病，不任朝谒。
其从父弟左司员外郎敏中，辞学不减居易，且有器识。
甲辰，以敏中为翰林学士。
李思忠请与契苾、沙陀、吐谷浑六千骑合势击回鹘。
乙巳，以银州刺史何清朝、蔚州刺史契苾通分将河东蕃兵诣振武，受李思忠指挥。
通，何力之五世孙。
冬，十月，丁卯，立皇子岘为益王，岐为兗王。
黠戛斯遣将军踏布合祖等至天德军，言先遣都吕施合等奉公主归之大唐，至今无声问，不知得达，或为奸人所隔。
十一月，辛卯朔，昭义节度使刘从谏上言，请出步兵五千讨回鹘，诏不许。
上幸泾阳校猎。
乙卯，谏议大夫高少逸、郑朗于阁中谏曰：陛下比来游猎稍频，出城太远，侵星夜归，万机旷废。
上改容谢之。
少逸等出，上谓宰相曰：本置谏官使之论事，朕欲时时闻之。
宰相皆贺。
己未，以少逸为给事中，朗为左谏议大夫。
刘沔奏移军云州。
李忠顺奏击回鹘，破之。
丙戌，立皇子峄为德王，嵯为昌王。
初，吐蕃达磨赞普有佞幸之臣，以为相。
达磨卒，无子，佞相立其妃綝氏兄尚延力之子乞离胡为赞普，才三岁，佞相与妃共制国事，吐蕃老臣数十人皆不得预政事。
首相结都那见乞离胡不拜，曰：赞普宗族甚多，而立綝氏子，国人谁服其令。
鬼神谁飨其祀。
国必亡矣。
比年灾异之多，乃为此也。
老夫无权，不得正其乱以报先赞普之德，有死而已。
拔刀剺面，恸哭而出。
佞相杀之，灭其族，国人愤怒。
又不遣使诣唐求册立。
至渭州，遇国相尚思罗屯薄寒山，恐热击之，思罗弃辎重西奔松州。
唐武宗至道昭肃孝皇帝会昌三年（癸亥公元843年）。
春，正月，回鹘乌介可汗帅众侵逼振武，刘沔遣麟州刺史石雄、都知兵马使王逢帅沙陀朱邪赤心三部及契苾、拓跋三千骑袭其牙帐，沔自以大军继之。
雄至振武，登城望回鹘之众寡，见氈车数十乘，从者皆衣朱碧，类华人。
使谍问之，曰：公主帐也。
雄使谍告之曰：公主至此，家也，当求归路。
今将出兵击可汗，请公主潜与侍从相保，驻车勿动。
雄乃凿城为十馀穴，引兵夜出，直攻可汗牙帐。
至其帐下，虏乃觉之。
可汗大惊，不知所为，弃辎重走，雄追击之。
庚子，大破回鹘于杀胡山，可汗被疮，与数百骑遁去，雄迎太和公主以归。
斩首万级，降其部落二万馀人。
丙午，刘沔捷奏至。
李思忠入朝，自以回鹘降将，懼边将猜忌，乞并弟思贞等及爱弘顺皆归阙庭。
上从之。
庚戌，以石雄为丰州都防御使。
乌介可汗走保黑车子族，其溃兵多诣幽州降。
二月，庚申朔，日有食之。
诏停归义军，以其士卒分隶诸道为骑兵，优给粮赐。
中书侍郎、同平章事崔珙罢为右仆射。
庚寅，太和公主至京师，改封安定大长公主，诏宰相帅百官迎谒于章敬寺前。
公主诣光顺门，去盛服，脱簪珥，谢回鹘负恩、和亲无状之罪。
上遣中使慰谕，然后入宫。
阳安等六公主不来慰问安定公主，各罚俸物及封绢。
赐魏博节度使何重顺名弘敬。
三月，以太仆卿赵蕃为安抚黠戛斯使。
上命李德裕草《赐黠戛斯可汗书》，谕以贞观二十一年，黠戛斯先君身自入朝，授左屯卫将军、坚昆都督，迄于天宝，朝贡不绝。
比为回鹘所隔，回鹘凌虐诸蕃，可汗能复仇雪怨，茂功壮节，近古无俦。
今回鹘残兵不满千人，散投山谷，可汗既与为怨，须尽歼夷。
倘留馀烬，必生后患。
又闻可汗受氏之原，与我同族，国家承北平太守之后，可汗乃都尉苗裔。
以此合族，尊卑可知。
今欲册命可汗，特加美号，缘未知可汗之意，且遣谕怀。
待赵蕃回日，别命使展礼。
自回鹘至塞上及黠戛斯入贡，每有诏敕，上多命德裕草之。
德裕请委翰林学士，上曰：学士不能尽人意，须卿自为之。
刘沔奏：归义军回鹘三千馀人及酋长四十三人准诏分隶诸道，皆大呼，连营据滹沱河，不肯从命，已尽诛之。
夏，四月，辛未，李德裕乞退就闲局。
初，昭义节度使刘从谏累表言仇士良罪恶，士良亦言从谏窥伺朝廷。
黄州刺史杜牧上李德裕书，自言：尝问淮西将董重制以三州之众四岁不破之由，重质以为由朝廷征兵太杂，客军数少，既不能自成一军，事须贴付地主。
势赢力弱，心志不一，多致败亡。
故初战二年以来，战则必胜，是多杀客军。
及二年已后，客军殚少，止与陈许、河阳全军相搏，纵使唐州兵不能因虚取城，蔡州事力亦不支矣。
其时朝廷若使鄂州、寿州、唐州只保境，不用进战，但用陈许、郑滑两道全军，贴以宣、润弩手，令其守隘，即不出一岁，无蔡州矣。
今者上党之叛，复与淮西不同。
淮西为寇仅五十岁，其人味为寇之腴，见为寇之利，风俗益固，气焰已成，自以为天下之兵莫与我敌，根深源阔，取之固难。
夫上党则不然。
自安、史南下，不甚附隶；建中之后，每奋忠义。
是以郳公抱真能窘田悦，走朱滔，常以孤穷寒苦之军，横折河朔强梁之众。
以此证验，人心忠赤，习尚专一，可以尽见。
刘悟卒，从谏求继，与扶同者，只郓州随来中军二千耳。
值宝历多故，因以授之。
今才二十馀岁，风俗未改，故老尚存，虽欲劫之，必不用命。
今成德、魏博虽尽节效顺，亦不过围一城，攻一堡，系累稚老而已。
若使河阳万人为垒，窒天井之口，高壁深堑，勿与之战。
只以忠武、武宁两军，贴以青州五千精甲，宣、润二千弩手，径捣上党，不过数月，必覆其巢穴矣。
时德裕制置泽潞，亦颇采牧言。
五月，李德裕言太子宾客、分司李宗闵与刘从谏交通，不宜置之东都。
戊戌，以宗闵为湖州刺史。
河阳节度使王茂元以步骑三千守万善；河东节度使刘沔步骑二千守芒车关，步兵一千五百军榆社；成德节度使王元逵以步骑三千守临洺，掠尧山；河中节度使陈夷行以步骑一千守翼城，步兵五百益冀氏。
辛丑，制削夺刘从谏及子稹官爵，以元逵为泽潞北面招讨使，何弘敬为南面招讨使，与夷行、刘沔、茂元合力攻讨。
先是河北诸镇有自立者，朝廷必先有吊祭使，次册赠使、宣慰使继往商度军情。
必不可与节，则别除一官；俟军中不听出，然后始用兵。
故常及半岁，军中得缮完为备。
至是，宰相亦欲且遣使开谕，上即命下诏讨之。
王元逵受诏之日，出师屯赵州。
壬寅，以翰林学士承旨崔铉为中书侍郎、同平章事。
以武宁节度使李彦佐为晋绛行营诸军节度招讨使。
刘沔自代州还太原。
筑望仙台于禁中。
六月，王茂元遣兵马使马继等将步骑二千军于天井关南科斗店，刘稹遣衙内十将薛茂卿将亲军二千拒之。
黠戛斯可汗遣将军温仵合入贡。
癸酉，仇士良以左卫上将军、内侍监致仕。
丙子，诏王元逵、李彦佐、刘沔、王茂元、何弘敬以七月中旬五道齐进，刘稹求降皆不得受。
吐蕃鄯州节度使尚婢婢，世为吐蕃相，婢婢好读书，不乐仕进，国人敬之。
秋，七月，以山南东道节度使卢钧为昭义节度招抚使。
朝廷以钧在襄阳宽厚有惠政，得众心，故使领昭义以招怀之。
上遣刑部侍郎兼御史中丞李回宣慰河北三镇，令幽州乘秋早平回鹘，镇、魏早平泽潞。
回，太祖之八世孙也。
甲辰，李德裕言于上曰：臣见向日河朔用兵，诸道利于出境仰给度支。
或阴与贼通，借一县一栅据之，自以为功，坐食转输，延引岁时。
今请赐诸军诏指，令王元逵取邢州，何弘敬取洺州，王茂元取泽州，李彦佐、刘沔取潞州，毋得取县。
上从之。
晋绛行营节度使李彦佐自发徐州，行甚缓，又请休兵于绛州，兼请益兵。
王元逵奏拔宣务栅，击尧山。
八月，乙丑，昭义大将李丕来降。
今遣王宰将忠武全军径魏博，直抵磁州，以分贼势。
甲戌，薛茂卿破科斗寨，擒河阳大将马继等，焚掠小寨一十七，距怀州才十馀里。
茂卿以无刘稹之命，故不敢入。
时议者鼎沸，以为刘悟有功，不可绝其嗣。
又，从谏养精兵十万，粮支十年，如何可取。
上亦疑之，以问李德裕，对曰：小小进退，兵家之常。
愿陛下勿听外议，则成功必矣。
上乃谓宰相曰：为我语朝士：有上疏沮议者，我必于贼境上斩之。
议者乃止。
何弘敬闻王宰将至，恐忠武兵入魏境，军中有变，苍黄出师。
丙子，弘敬奏，已自将全军渡漳水，趣磁州。
庚辰，李德裕上言：河阳兵力寡弱，自科斗店之败，贼势愈炽。
王茂元军万善，刘稹遣牙将张巨、刘公直等会薛茂卿共攻之，期以九月朔围万善。
乙酉，公直等潜师先过万善南五里，焚雍店。
何弘敬奏拔肥乡、平恩，杀伤甚众。
得刘稹榜贴，皆谓官军为贼，云遇之即须痛杀。
癸已，上谓宰相：何弘敬已克两县，可释前疑。
既有杀伤，虽欲持两端，不可得已。
乃加弘敬检校左仆射。
丙午，河阳奏王茂元薨。
庚戌，以石雄代李彦佐为晋绛行营节度使，令自冀氏取潞州，仍分兵屯翼城以备侵轶。
是月，吐蕃论恐热屯大夏川，尚婢婢遣其将厖结心及莽罗薛吕将精兵五万击之。
至河州南，莽罗薛吕伏兵四万于险阻，厖结心伏万人于柳林中，以千骑登山，飞矢系书骂之。
时王宰军万善，刘沔军石会，皆顾望未进。
党项寇盐州，以前武宁节度使李彦佐为朔方灵盐节度使。
十一月，邠宁奏党项入寇。
安南经略使武浑役将士治城，将士作乱，烧城楼，劫府库。
浑奔广州，监军段士则抚安乱众。
戊辰，王宰进攻泽州，与刘公直战，不利，公直乘胜复天井关。
洺州刺史李恬，石之从兄也。
初，刘沔破回鹘，留兵三千戍横水栅。
河东行营都知兵马使王逢奏乞益榆社兵，诏河东以兵二千赴之。
唐武宗至道昭肃孝皇帝会昌四年（甲子公元844年）。
春，正月，乙酉朔，杨弁帅其众剽掠城市，杀都头梁季叶，李石奔汾州。
弁据军府，释贾群之囚，使其侄与之俱诣刘稹，约为兄弟。
稹大喜。
石会关守将杨珍闻太原乱，复以关降于稹。
是时，李石已至晋州，诏复还太原。
辛卯，诏王逢悉留太原兵守榆社，以易定千骑、宣武兗海步兵三千讨杨弁；又诏王元逵以步骑五千自土门入，应接逢军。
忻州刺史李丕奏：杨弁遣人来为游说，臣已斩之，兼断其北出之路，发兵讨之。
辛丑，上与宰相议太原事，李德裕曰：今太原兵皆在外，为乱者止千馀人，诸州镇必无应者。
计不日诛翦，惟应速诏王逢进军，至城下必自有变。
上曰：仲武见镇、魏讨泽潞有功，必有慕羡之心，使之讨太原何如。
德裕对曰：镇州趣太原路最便近。
仲武去年讨回鹘，与太原争功，恐其不戢士卒，平人受害。
乃止。
三月，甲寅朔，日有食之。
乙卯，吕义忠奏克太原。
丙辰，李德裕言于上曰：王宰久应取泽州，今已迁延两月。
宰恐攻泽州缀昭义大军，而雄得乘虚入上党独有其功耳。
丁巳，以李石为太子少傅、分司，以河中节度使崔元式为河东节度使，石雄为河中节度使。
元式，元略之弟也。
乙未，石雄拔良马等三寨一堡。
辛酉，太原献杨弁及其党五十四人，皆斩于狗脊岭。
今王宰久不进军，请徙刘沔镇河阳，仍令以义成精兵二千直抵万善，处宰肘腋之下。
王逢击昭义将康良佺，败之。
良佺弃石会关，退屯鼓腰岭。
乃以给事中刘濛为巡边使，使之先备器械糗粮及诇吐蕃守兵众寡。
以道士赵归真为右街道门教授先生。
吐蕃论恐热之将岌藏丰赞恶恐热残忍，降于尚婢婢。
夏，四月，王宰进攻泽州。
戊寅，以左仆射王起同平章事，充山南西道节度使。
李德裕以州县佐官太冗，奏令吏部郎中柳仲郢裁减。
六月，仲郢奏减一千二百一十四员。
仲郢，公绰之子也。
宦官有发仇士良宿恶，于其家得兵仗数千。
诏削其官爵，籍没家赀。
秋，七月，辛卯，上与李德裕议以王逢将兵屯翼城，上曰：闻逢用法太严，有诸。
德裕因言刘稹不可赦。
德裕曰：昔李怀光未平，京师蝗旱，米斗千钱，太仓米供天子及六宫无数旬之储。
左散骑常侍李泌取桐叶抟破，以授钦绪献之。
上闻扬州倡女善为酒令，敕淮南监军选十七人献之。
监军请节度使杜悰同选，且欲更择良家美女，教而献之。
监军再三请之，不从。
杜悰不徇监军意，得大臣体，真宰相才也。
甲辰，以悰同平章事，兼度支、盐铁转过使。
唐武宗至道昭肃孝皇帝会昌四年（甲子公元844年）。
闰月，壬戌，以中书侍郎、同平章事李绅同平章事，充淮南节度使。
李德裕奏：镇州奏事官高迪密陈意见二事：其一，以为贼中好为偷兵术，潜抽诸处兵聚于一处，官军多就迫逐，以致失利；经一两月，又偷兵诣他处。
其二，镇、魏屯兵虽多，终不能分贼势。
刘稹腹心将高文端降，言贼中乏食，令妇人挼穗舂之以给军。
泽州兵约万五千人，贼常分兵太半，潜伏山谷，伺官军攻城疲弊，则四集救之，官军必失利。
文端又言：固镇寨四崖悬绝，势不可攻。
然寨中无水，皆饮涧水，在寨东南约一里许。
宜令王逢进兵逼之，绝其水道，不过三日，贼必弃寨遁去，官军即可追蹑。
前十五里至青龙寨，亦四崖悬绝，水在寨外，可以前法取也。
其东十五里则沁州城。
德裕奏请诏示王逢。
文端又言：都头王钊将万兵戍洺州，刘稹既族薛茂卿，又诛刑洺救援兵马使谈朝义兄弟三人，钊自是疑懼。
稹遣使召之，钊不肯入，士卒皆哗噪，钊必不为稹用。
但钊及士卒家属皆在潞州，又士卒恐己降为官军所杀，招之必不肯来。
刘稹年少懦弱，押牙王协、宅内兵马使李士贵用事，专聚货财，府库充溢，而将士有功无赏，由是人心离怨。
刘从谏妻裴氏，冕之支孙也，忧稹将败，其弟问典兵在山东，欲召之使掌军政。
士贵恐问至夺己权，且泄其奸状，乃曰：山东之事仰成于五舅，若召之，是无三州也。
乃止。
王协请税商人，每州遣军将一人主之，名为税商，实籍编户家赀，至于什器无所遗，皆估为绢匹，十分取其二，率高其估。
民竭浮财及糗粮输之，不能充，皆汹汹不安。
军将刘溪尤贪残，刘从谏弃不用。
溪厚赂王协，协以刑州富商最多，命溪主之。
先是使府赐洺州军士布，人一端，寻有帖以折冬赐。
会税商军将至洺州，王钊因人不安，谓军士曰：留后年少，政非己出。
今仓库充实，足支十年，岂可不少散之以慰劳苦之士。
使贴不可用也。
乃擅开仓库，给士卒人绢一匹，谷十二石，士卒大喜。
钊遂闭城请降于何弘敬。
安玉在磁州，闻二州降，亦降于弘敬。
尧山都知失马使魏元谈等降于王元逵，元逵以其久不下，皆杀之。
八月，辛卯，镇、魏奏邢、洺、磁三州降，宰相入贺。
李德裕曰：昭义根本尽在山东，三州降，则上党不日有变矣。
上曰：郭谊必枭刘稹以自赎。
德裕曰：诚如圣料。
上曰：于今所宜先处者何事。
德裕请以给事中卢弘止为三州留后，曰：万一镇、魏请占三州，朝廷难于可否。
上从之。
诏山南东道兼昭义节度使卢钧乘驿赴镇。
潞人闻三州降，大懼。
郭谊、王协谋杀刘稹以自赎，稹再从兄中军使匡周兼押牙，谊患之，言于稹曰：十三郎在牙院，诸将皆莫敢言事，恐为十三郎所疑而获罪，以此失山东。
今诚得十三郎不入，则诸将始敢尽言，采于众人，必获长策。
稹召匡周谕之，使称疾不入。
匡周怒曰：我在院中，故诸将不敢有异图；我出院，家必灭矣。
稹固请之，匡周不得已，弹指而出。
谊令稹所亲董可武说稹曰：山东之叛，事由五舅，城中人人谁敢相保。
稹曰：今城中尚有五万人，且当闭门坚守耳。
明日，使董可武入谒稹曰：请议公事。
可武曰：恐惊太夫人。
稹曰：如所言，稹之心也。
李德裕奏：今不须复置邢、洺、磁留后，但遣卢弘止宣慰三州及成德、魏博两道。
上曰：郭谊宜如何处之。
戊戌，刘稹传首至京师。
诏：昭义五州给复一年，军行所过州县免今年秋税。
昭义自刘从谏以来，横增赋敛，悉从蠲免。
所藉土团并纵遣归农。
诸道将士有功者，等级加赏。
郭谊既杀刘稹，日望旌节，既久不闻问，乃曰：必移它镇。
于是阅鞍马，治行装。
及闻石雄将至，懼失色。
雄至，谊等参贺毕，敕使张仲清曰：郭都知告身来日当至，诸高班告身在此，晚牙来受之。
乃以河中兵环毬场，晚牙，谊等至，唱名引入，凡诸将桀黠拒官军者，悉执送京师。
加何弘敬同平章事。
丁未，诏发刘从谏尸，暴于潞州市三日，石雄取其尸置毬场斩剉之。
戊申，加李德裕太尉、赵国公，德裕固辞。
上曰：恨无官赏卿耳。
卿若不应得，朕必不与卿。
初，李德裕以韩全义以来，将帅出征屡败，其弊有三：一者，诏令下军前者，日有三四，宰相多不预闻。
二者，监军各以意见指挥军事，将帅不得专进退。
自用兵以来，河北三镇每遣使者至京师，李德裕常面谕之曰：河朔兵力虽强，不能自立，须借朝廷官爵威命以安军情。
归语汝使：与其使大将邀宣慰敕使以求官爵，何如自奋忠义，立功立事，结知明主，使恩出朝廷，不亦荣乎。
且以耳目所及者言之，李载义在幽州，为国家尽忠平沧景，及为军中所逐，不失作节度使，后镇太原，位至宰相。
杨志诚遣大将遮敕使马求官，及为军中所逐，朝廷竟不赦其罪。
此二人祸福足以观矣。
德裕复以其言白上，上曰：要当如此明告之。
由是三镇不敢有异志。
九月，诏以泽州隶河阳节度。
丁巳，卢钧入潞州。
钧素宽厚爱人，刘稹未平，钧已领昭义节度，襄州士卒在行营者，与潞人战，常对陈扬钧之美。
及赴镇，入天井关，昭义散卒归之道，钧皆厚抚之，人情大洽，昭议遂安。
刘稹将郭谊、王协、刘公直、安全庆、李道德、刘佐尧、刘开德、董可武等至京师，皆斩之。
臣光曰：董重质之在淮西，郭谊之在昭义，吴元济、刘稹，如木偶人在伎儿之手耳。
王羽、贾庠等已为谊所杀，李德裕复下诏称逆贼王涯、贾餗等已就昭义诛其子孙”，宣告中外，识者非之。
李德裕奏：据幽州奏事官言：诇知回鹘上下离心，可汗欲之安西，其部落言亲戚皆在唐，不如归唐。
李德裕怨太子太傅、东都留守牛僧孺、湖州刺史李宗闵，言于上曰：刘从谏据上党十年，太和中入朝，僧孺、宗闵执政，不留之，加宰相纵去，以成今日之患，竭天下力乃能取之，皆二人之罪也。
德裕又使人于潞州求僧孺、宗闵与从谏交通书疏，无所得，乃令孔目官郑庆言从谏每得僧孺、宗闵书疏，皆自焚毁。
诏追庆下御史台近问，中丞李回、知杂郑亚以为信然。
上幸鄠校猎。
十一月，复贬牛僧儒循州长史，宗闵长流封州。
十二月，以忠武节度使王宰为河东节度使，河中节度使石雄为河阳节度使。
上幸云阳校猎。
唐武宗至道昭肃孝皇帝会昌五年（乙丑公元845年）。
春，正月，己酉朔，群臣上尊号曰仁圣文武章天成功神德明道大孝皇帝，尊号始无道”字，中旨令加之。
筑望仙台于南郊。
庚申，义安太后王氏崩。
以秘书监卢弘宣为义武节度使。
弘宣性宽厚而难犯，为政简易，其下便之。
淮南节度使李绅按江都令吴湘盗用程粮钱，强聚所部百姓颜悦女，估其资装为赃，罪当死。
湘，武陵之兄子也，李德裕素恶武陵，议者多言其冤，谏官请覆按，诏遣监察御史崔元藻、李稠覆之。
还言：湘盗程粮钱有实。
颜悦本衢州人，尝为青州牙推，妻亦士族，与前狱异。
德裕以为无与夺，二月，贬元藻端州司户，稠汀州司户。
不复更推，亦不付法司详断，即如绅奏，处湘死。
谏议大夫柳仲郢、敬晦皆上疏争之，不纳。
稠，晋江人；晦，昕之弟也。
夏，四月，壬寅，以陕虢观察使李试为册黠戛斯可汗使。
五月，壬戌，葬恭僖皇后于光陵柏城之外。
门下侍郎、同平章事杜悰罢为右仆射，中书侍郎、同平章事崔铉罢为户部尚书。
乙丑，以户部侍郎李回为中书侍郎、同平章事，判户部如故。
祠部奏括天下寺四千六百，兰若四万，僧尼二十六万五百。
诏册黠戛斯可汗为宗英雄武诚明可汗。
秋，七月，丙午朔，日有食之。
以山南东道节度使郑肃检校右仆射、同平章事。
诏发昭义骑兵五百、步兵千五百戍振武，节度使卢钧出至裴村饯之，潞卒素骄，惮于远戍，乘醉，回旗入城，闭门大噪，均奔潞城以避之。
监军王惟直自出晓谕，乱兵击之，伤，旬日而卒。
李德裕奏：请诏河东节度使王宰以步骑一千守石会关，三千自仪州路据武安，以断邢、洺之路；又令河阳节度使石雄引兵守泽州，河中节度使韦恭甫发步骑千人戍晋州。
如此，贼必无能为。
皆从之。
八月，李德裕等奏：东都九庙神主二十六，今贮于太微宫小屋，请以废寺材复修太庙。
收良田数千万顷，奴婢十五万人。
五台僧多亡奔幽州。
李德裕召进奏官谓曰：汝趣白本使，五台僧为将必不如幽州将，为卒必不如幽州卒，何为虚取容纳之名，染于人口。
独不见近日刘从谏招聚无算闲人，竟有保益。
张仲武乃封二刀付居庸关曰：有游僧入境则斩之。
主客郎中韦博以为事不宜太过，李德裕恶之，出为灵武节度副使。
昭义乱兵奉都将李文矩为帅，文矩不从，乱兵亦不敢害。
文矩稍以祸福谕之，乱兵渐听命，乃遣人谢卢钧于潞城。
九月，诏修东都太庙。
李德裕请置备边库，令户部岁入钱帛十二万缗匹，度支盐铁岁入钱帛十三万缗匹，明年减其三之一，凡诸道所进助军财货者皆入焉，以度支郎中判之。
上饵方士金丹，性加躁急，喜怒不常。
冬，十月，上问李德裕以外事，对曰：陛下威断不测，外人颇惊懼。
向者寇逆暴横，固宜以威制之；今天下既平，愿陛下以宽理之，但使得罪者无怨，为善者不惊，则为宽矣。
以衡山道士刘玄静为银青光禄大夫、崇玄馆学士，赐号广成先生，为之治崇玄馆，置吏铸印。
玄静固辞，乞还山，许之。
李德裕秉政日久，好徇爱憎，人多怨之。
自杜悰、崔铉罢相，宦官左右言其太专，上亦不悦。
给事中韦弘质上疏，言宰相权重，不应更领三司钱谷。
德裕奏称：制置职业，人主之柄。
弘质受人教导，所谓贱人图柄臣，非所宜言。
十二月，弘质坐贬官，由是众怒愈甚。
上自秋冬以来，觉有疾，而道士以为换骨。
上秘其事，外人但怪上希复游猎，宰相奏事者亦不敢久留。
诏罢来年正旦朝会。
吐蕃论恐热复纠合诸部击尚婢婢，婢婢遣厖结藏将兵五千拒之，恐热大败，与数十骑遁去。
婢婢传檄河、湟，数恐热残虐之罪，曰：汝辈本唐人，吐蕃无主，则相与归唐，毋为恐热所猎如狐兔也。
于是诸部从恐热者稍稍引去。
是岁，天下户四百九十五万五千一百五十一。
朝廷虽为党项置使，党项侵盗不已，攻陷邠、宁、盐州界城堡，屯叱利寨。
宰相请遣使宣慰，上决意讨之。
唐武宗至道昭肃孝皇帝会昌六年（丙寅公元846年）。
春，二月，庚辰，以夏州节度使米暨为东北道招讨党项使。
初，宪宗纳李锜妾郑氏，生光王怡。
尊母郑氏为皇太后。
壬申，以门下侍郎、同平章事李德裕同平章事，充荆南节度使。
德裕秉权日久，位重有功，众不谓其遽罢，闻之莫不惊骇。
甲戌，贬工部尚书、判盐铁转运使薛元赏为忠州刺史，弟京兆少尹、权知府事元龟为崖州司户，皆德裕之党也。
杖杀道士赵归真等数人，流罗浮山人轩辕集于岭南。
五月，乙巳，赦天下。
上京两街先听留两寺外，更各增置八寺；僧、尼依前隶功德使，不隶主客，所度僧、尼仍令祠部给牒。
以翰林学士、兵部侍郎白敏中同平章事。
辛酉，立皇子温为郓王，渼为雍王，泾为雅王，滋为夔王，沂为庆王。
六月，礼仪使奏请复代宗神主于太庙，以敬宗、文宗、武宗同为一代，于庙东增置两室，为九代十一室。
从之。
秋，七月，壬寅，淮南节度使李绅薨。
回鹘乌介可汗之众稍稍降散及冻馁死，所馀不及三千人。
国相逸隐啜杀乌介于金山，立其弟特勒遏捻为可汗。
八月，壬申，葬至道昭肃孝皇帝于端陵，庙号武宗。
初，武宗疾困，顾王才人曰：我死，汝当如何。
对曰：愿从陛下于九泉。
武宗以巾授之。
武宗崩，才人即缢。
上闻而矜之，赠贵妃，葬于端陵柏城之内。
以循州司马牛僧孺为衡州长史，封州流人李宗闵为郴州司马，恩州司马崔珙为安州长史，潮州刺史杨嗣复为江州刺史，昭州刺史李珏为郴州刺史。
僧孺等五相皆武宗所贬逐，至是，同日北迁。
宗闵未离封州而卒。
九月，以刑南节度使郴德裕为东都留守，解平章事；以中书侍郎、同平章事郑肃同平章事，充荆南节度使。
以兵部侍郎、判度支卢商为中书侍郎、同平章事。
商，翰之族孙也。
蛮寇安南，经略使裴元裕帅邻道兵讨之。
以右常侍李景让为浙西观察使。
初，景让母郑氏，性严明，早寡，家贫，居于东都。
景让在浙西，有左都押牙迕景让意，景让杖之而毙。
军中愤怒，将为变。
母闻之，景让方视事，母出坐听事，立景让于庭而责之曰：天子付汝以方面，国家刑法，岂得以为汝喜怒之资，妄杀无罪之人乎。
万一致一方不宁，岂惟上负朝廷，使垂年之母衔羞入地，何以见汝之先人乎。
命左右褫其衣坐之，将挞其背。
将佐皆为之请，拜且泣，久乃释之，军中由是遂安。
景庄老于场屋，每被黜，母辄挞景让。
然景让终不肯属主司，曰：朝廷取士自有公道，岂敢效人求关节乎。
久之，宰相谓主司曰：李景庄今岁不可不收，可怜彼翁每岁受挞。
由是始及第。
冬，十月，礼院奏禘祭祝文于穆、敬、文、武四室，但称嗣皇帝臣某昭告”，从之。
甲申，上受三洞法箓于衡山道士刘玄静。
十二月，戊辰朔，日有食之。
唐宣宗元圣至明成武献文睿智章仁神聪懿道大孝皇帝大中元年（丁卯公元847年）。
春，正月，甲寅，上祀圜丘，赦天下，改元。
二月，庚午，加卢龙节度使张仲琥同平章事，赏其屡破回鹘也。
癸未，上以旱故，减膳彻乐，出宫女，纵鹰隼，止营缮，命中书侍郎、同平章事卢商与御史中丞封敖疏理京城系囚。
大理卿马植奏称：卢商等务行宽宥，凡抵极法者，一切免死。
彼官典犯赃及故杀人，平日大赦所不免，今因疏理而原之，使贪吏无所惩畏，死者衔冤无告，恐非所以消旱灾、致和气也。
昔周饥，克殷而年丰；卫旱，讨邢而雨降。
是则诛罪戮奸，式合天意，雪冤决滞，乃副圣心也。
乞再加裁定。
诏两省五品以上议之。
左谏议大夫张鹭等上言：陛下以旱理系囚，虑有冤滞。
今所原死罪，无冤可雪，恐凶险侥幸之徒常思水旱为灾，宜如马植所奏。
诏从之，皆论如法。
以植为刑部侍郎，充盐铁转运使。
植素以文学政事有名于时，李德裕不之重。
闰月，敕：应会昌五年所废寺，有僧能营葺者，听自居之，有司毋得禁止。
是时君、相务反会昌之政，故僧、尼之弊皆复其旧。
己酉，积庆太后萧氏崩。
五月，幽州节度使张仲武大破诸奚。
吐蕃论恐热乘武宗之丧，诱党项及回鹘馀众寇河西，诏河东节度使王宰将代北诸军击之。
宰以沙陀朱邪赤心为前锋，自麟州济河，与恐热战于盐州，破走之。
六月，以鸿胪卿李业为册黠戛斯英武诚明可汗使。
对曰：令狐楚。
秋，八月，丙申，以门下侍郎、同平章事李回同平章事，充西川节度使。
葬贞献皇后于光陵之侧。
上敦睦兄弟，作雍和殿于十六宅，数临幸，置酒，作乐，击球尽欢。
诸王有疾，常亲至卧内存问，忧形于色。
突厥掠漕米及行商，振武节度使史宪忠击破之。
九月，丁卯，以金吾大将军郑光为平卢节度使。
光，润州人，太后之弟也。
乙酉，前永宁尉吴汝纳，讼其弟湘罪不至死，李绅与李德裕相表里，期罔武宗，枉杀臣弟，乞召江州司户崔元藻等对辨。
丁亥，敕御史台鞫实以闻。
冬，十二月，庚戌，御史台奏，据崔元藻所列吴湘冤状，如吴汝纳之言。
戊午，贬太子少保、分司李德裕为潮州司马。
吏部奏，会昌四年所减州县官内复增三百八十三员。
唐宣宗元圣至明成武献文睿智章仁神聪懿道大孝皇帝大中二年（戊辰公元848年）。
正月，甲子，群臣上尊号曰圣敬文思和武光孝皇帝；赦天下。
初，李德裕执政，有荐丁柔立清直可任谏官者，德裕不能用。
西川节度使李回、桂管观察使郑亚坐前不能直吴湘冤，乙酉，回左迁湖南观察使，亚贬循州刺史，李绅追夺三任告身。
中书舍人崔嘏坐草李德裕制不尽言其罪，己丑，贬端州刺史。
回鹘遏捻可汗仰给于奚王石舍朗。
二月，庚子，以知制诰令狐綯为翰林学士。
上尝以太宗所撰《金镜》授綯，使读之，至乱未尝不任不肖，至治未尝不任忠贤，”上止之曰：凡求致太平，当以此言为首。
又书《贞观政要》于屏风，每正色拱手而读之。
上欲知百官名数，令狐綯曰：六品已下，官卑数多，皆吏部注拟；五品以上，则政府制授，各有籍，命曰具员。
上命宰相作《具员御览》五卷，上之，常置于案上。
立皇子泽为濮王。
上欲作五王院于大明宫，以处皇子之幼者，召术士柴岳明使相其地。
岳明对曰：臣庶之家，廷徙不常，故有自阳宅入阴宅，阴宅入阳宅。
刑克祸福，师有其说，今陛下深拱法宫，万神拥卫，阴阳书本不言帝王家。
上善其言，赐束帛遣之。
夏，五月，己未朔，日有食之。
门下侍郎、同平章事崔元式罢为户部尚书。
初，墀为义成节度使，辟韦澳为判官，及为相，谓澳曰：力小任重，何以相助。
澳曰：愿相公无权。
墀愕然，不知所措。
澳曰：官赏刑罚，与天下共其可否，勿以己之爱憎喜怒移之，天下自理，何权之有。
墀深然之。
澳，贯之之子也。
己卯，太皇太后郭氏崩于兴庆宫。
六月，礼院检讨官王皞贬句容令。
秋，九月，甲子，再贬潮州司马李德裕为崖州司户，湖南观察使李回为贺州刺史。
前观翔节度使石雄诣政府自陈黑山、乌岭之功，求一镇以终老。
十一月，庚午，万寿公主适起居郎郑颢。
颢，絪之孙，登进士第，为校书郎、右拾遗内供奉，以文雅著称。
有司循旧制请用银装车，上曰：吾欲以俭约化天下，当自亲者始。
壬午，葬懿安皇后于景陵之侧。
以中书侍郎、同平章事韦琮为太子宾客、分司。
上见宪宗朝公卿子孙，多擢用之。
刑部员外郎杜胜次对，上问其家世，对曰：臣父黄裳，首请宪宗监国。
即除给事中。
翰林学士裴谂，度之子也，上幸翰林，面除承旨。
吐蕃论恐热遣其将恭罗急藏将兵二万略地西鄙，尚婢婢遣其将拓跋怀光击之于南谷，大破之，急藏降。
唐宣宗元圣至明成武献文睿智章仁神聪懿道大孝皇帝大中三年（己巳公元849年）。
春，正月，上与宰相论元和循吏孰为第一，周墀曰：臣尝守土江西，闻观察使韦丹功德被于八州，没四十年，老稚歌思，如丹尚存。
乙亥，诏史馆修撰杜牧撰《丹遗爱碑》以纪之，仍擢其子河阳观察判官宙为御史。
二月，吐蕃论恐热军于河州，尚婢婢军于河源军。
婢婢诸将欲击恐热，婢婢曰：不可。
我军骤胜而轻敌，彼穷困而致死，战必不利。
诸将不从。
婢婢知其必败，据河桥以待之，诸将果败。
婢婢收馀众，焚桥，归鄯州。
吐蕃秦、原、安乐三州及石门等七关来降。
以太仆卿陆耽为宜谕使，诏泾原、宁武、凤翔、邠宁、振武皆出兵应接。
河东节度使王宰入朝，以货结贵幸，求以使相领宣武。
刑部尚书、同平章事周墀上疏论之，宰遂还镇。
附马都尉韦让求为京兆尹，墀言京兆尹非才望不可为，让议意寝。
墀又谏上开边，由是忤旨。
夏，四月，以墀为东川节度使，以御史大夫崔铉为中书侍郎、同平章事，兵部侍郎、判户部魏扶同平章事。
癸巳，卢龙奏节度使张仲武薨，军中立其子节度押牙直方。
翰林学士郑颢言于上曰：周墀以直言入相，亦以直言罢相。
上深感悟，甲午，墀入谢，加检校右仆射。
戊戌，以张直方为卢龙留后。
五月，徐州军乱，逐节度使李廓。
以义成节度使卢弘止为武宁节度使。
武宁士卒素骄，有银刀都尤甚，屡逐主帅。
弘止至镇，都虞候胡庆方复谋作乱，弘止诛之，抚循其馀，训以忠义，军府由是获安。
六月，戊申，以张直方为卢龙节度使。
泾原节度使康季荣取原州及石门、驿藏、木峡、制胜、六磐、石峡六关。
秋，七月，丁巳，灵武节度使朱叔明聚长乐州。
甲子，邠宁节度使张君绪取萧关。
甲戌，凤翔节度使李玭取秦州。
诏邠宁节度权移军于宁州以应接河西。
八月，乙酉，改长乐州为威州。
河、陇老幼千馀人诣阙，己丑，上御延喜门楼见之，欢呼舞跃，解胡服，袭冠带，观者皆呼万岁。
诏募百姓垦辟三州、七关土田，五年不租税，自今京城罪人应配流者皆配十处。
四道将吏能于镇戍之地为营田者，官给牛及种粮，温池盐利可赡边陲，委度支制置。
其三州、七关镇戍之卒，皆倍给衣粮，仍二年一代。
道路建置堡栅，有商旅往来贩易及戍卒子弟通传家信，关镇毋得留难。
其山南、剑南边境有没蕃州县，亦令量力收复。
冬，十月，改备边库为延资库。
西川节充使杜悰奏取维州。
闰十一月，丁酉，宰相以克复河、湟，请上尊号。
上曰：宪宗常有志复河、湟，以中原方用兵，未遂而崩，今乃克成先志耳。
其议加顺、宪二庙尊谥以昭功烈。
卢龙节度使张直方，暴忍，喜游猎。
军中将作乱，直方知之，托言出猎，遂举族逃归京师。
军中推牙将周綝为留后，直方至京师，拜金吾大将军。
甲戌，追上顺宗谥曰至德弘道大圣大安孝皇帝，宪宗谥曰昭文章武大圣至神孝皇帝。
仍改题神主。
己未，崖州司户李德裕卒。
山南西道节度使郑涯奏取扶州。
唐宣宗元圣至明成武献文睿智章仁神聪懿道大孝皇帝大中四年（庚午公元850年）。
春，正月，庚辰朔，赦天下。
二月，以秦州隶凤翔。
夏，四月，庚戌，以中书侍郎、同平章事马植为天平节度使。
六月，戊申，兵部侍郎、同平章事魏扶薨。
以户部尚书、判度支崔龟从同平章事。
秋，八月，以白敏中判延资库。
卢龙节度使周綝薨，军中表请以押牙兼马步都知兵马使张允伸为留后。
吐蕃论恐热遣僧莽罗蔺真将兵于鸡项关南造桥，以击尚婢婢，军于白土岭。
婢婢遣其将尚鐸罗榻藏将兵据临蕃军以拒之，不利，复遣磨离罴子、烛卢巩力将兵据氂牛峡以拒之。
巩力请按兵拒险，勿与战，以奇兵绝其粮道，使进不得战，退不得还，不过旬月，其众必溃。
罴子不从。
巩力曰：吾宁为不用之人，不为败军之将。
称疾，归鄯州。
罴子逆战，败死。
婢婢粮乏，留拓跋怀光守鄯州，帅部落三千馀人就水草于甘州西。
恐热闻婢婢弃鄯州，自将轻骑五千追之。
至瓜州，闻怀光守鄯州，遂大掠河西鄯、廓等八州，杀其丁壮，劓刖其羸老及妇人，以槊贯婴儿为戏，焚其室庐，五千里间，赤地殆尽。
冬，十月，辛未，以翰林学士承旨、兵部侍郎令狐綯同平章事。
十一月，壬寅，以翰林学士刘瑑为京西招讨党项行营宣慰使。
以卢龙留后张允伸为节度使。
十二月，以凤翔节度使李业、河东节度使李试着兼招讨党项使。
吏部侍郎孔温业白执政求外官，白敏中谓同列曰：我辈须自点检，孔吏部不肯居朝廷矣。
温业，戣之弟子也。
唐宣宗元圣至明成武献文睿智章仁神聪懿道大孝皇帝大中五年（辛未公元851年）。
春，二月，壬戌，天德军奏摄沙州刺史张义潮遣使来降。
以兵部侍郎裴休为盐铁转运使。
上颇知党项之反由边帅利其羊马，数欺夺之，或妄诛杀，党项不胜愤怨，故反。
乃以右谏议大夫李福为夏绥节度使。
自是继选儒臣以代边帅之贪暴者，行日复面加戒励，党项由是遂安。
福，石之弟也。
上以南山、平夏党项久未平，颇厌用兵。
崔铉建议，宜遣大臣镇抚。
三月，以白敏中为司空、同平章事，充招讨党项行营都统、制置等使，南北两路供军使兼邠宁节度使。
敏中请用裴度故事，择廷臣为将佐，许之。
夏，四月，以左谏议大夫孙景商为左庶子，充邠宁行军司马；知制诰蒋伸为右庶子，充节度副使。
伸，系之弟也。
敏中军于宁州，壬子，定远城使史元破堂项九千馀帐于三交谷，敏中奏党项平。
六月，立皇子润为鄂王。
进士孙樵上言：百姓男耕女织，不自温饱，而群僧安坐华屋，美衣精馔，率以十户不能养一僧。
八月，白敏中奏，南山党项亦请降。
时用兵岁久，国用颇乏，诏并赦南山党项，使之安业。
冬，十月，乙卯，中书门下奏：今边事已息，而州府诸寺尚未毕功，望且令成之。
其大县远于州府者，听置一寺，其乡村毋得更置佛舍。
从之。
戊辰，以户部侍郎魏谟同平章事，仍判户部。
时上春秋已高，未立太子，群臣莫敢言。
谟入谢，因言：今海内无事，惟未建储副，使正人辅导，臣窃以为忧。
且泣。
时人重之。
制以党项既平，罢白敏中教统，但以司空、平章事充邠宁节度使。
张义潮发兵略定其旁瓜、伊、西、甘、肃、兰、鄯、河、岷、廓十州，遣其兄义泽奉十一州图籍入见，于是河、湟之地尽入于唐。
十一月，置归义军于沙州，以义潮为节度使、十一州观察使，又以义潮判官曹义金为归义军长史。
以中书侍郎、同平章事崔龟从同平章事，充宣武节度使。
右羽林统军张直方坐出猎累日不还宿卫，贬左骁卫将军。
春，二月，王贽弘讨鸡山贼，平之。
是时，山南西道节度使封敖奏巴南妖贼言辞悖慢，上怒甚。
崔铉曰：此皆陛下赤子，迫于饥寒，盗弄陛下兵于溪谷间，不足辱大军，但遣一使者可平矣。
乃遣京兆少尹刘潼诣果州招谕之。
潼上言请不发兵攻讨，且曰：今以日月之明烛愚迷之众，使之稽颡归命，其势甚易。
所虑者，武臣耻不战之功，议者责欲速之效耳。
潼至山中，盗弯弓待之，潼屏左右直前曰：我面受诏赦汝罪，使汝复为平人。
闻汝木弓射二百步，今我去汝十步，汝真欲反者，可射我。
贼皆投弓列拜，请降。
潼归馆，而王贽弘与中使似先义逸引兵已至山下，竟击灭之。
三月，敕先赐右卫大将军郑光鄠县及云阳庄并免税役。
中书门下奏，以为：税役之法，天下皆同。
敕曰：朕以郑光元舅之尊贵，欲优异令免征税，初不细思。
庶事能尽如斯，天下何忧不理。
夏，四月，甲辰，以邠宁节度使白敏中为西川节度使。
湖南奏，团练副使冯少端讨衡州贼帅邓裴，平之。
党项复扰边，上欲择可为邠宁帅者而难其人，从容与翰林学士、中书舍人须昌毕諴论边事，諴援古据今，具陈方略。
上悦曰：吾方择帅，不意颇、牧近在禁廷。
卿其为朕行乎。
諴欣然奉命。
上欲重其资履，六月，壬申，先以諴为刑部侍郎，癸酉，乃除邠宁节度使。
雍王渼薨，追谥靖怀太子。
河东节度使李业纵吏民侵掠杂虏，又妄杀降者，由是北边扰动。
闰月，庚子，以太子少师卢钧为河东节度使。
卢钧奏度支郎中韦宙为副使。
宙遍诣塞下，悉召酋长，谕以祸福，禁唐民毋得入虏境侵掠，犯者必死，杂虏由是遂安。
掌书记李璋杖一牙职，明日，牙将百馀人诉于钧，钧杖其为首者，摘戍外镇，馀皆罚之，曰：边镇百馀人，无故横诉，不可不抑。
璋，绛之子也。
八月，甲子，以礼部尚书裴休同平章事。
獠寇昌、资二州。
冬，十月，邠宁节度使毕諴奏招谕党项皆降。
骁卫将军张直方坐以小过屡杀奴婢，贬恩州司户。
十一月，立宪宗子惴为棣王。
十二月，中书门下奏：度僧不精，则戒法堕坏；造寺无节，则损费过多，请自今诸州准元敕许置寺外，有胜地灵迹许修复，繁会之县许置一院。
严禁私度僧、尼。
若官度僧、尼有阙，则择人补之，仍申祠部给牒。
其欲远游寻师者，须有本州公验。
从之。
唐宣宗元圣至明成武献文睿智章仁神聪懿道大孝皇帝大中七年（癸酉公元853年）。
春，正月，戊申，上祀圜丘；赦天下。
夏，四月，丙寅，敕：自今法司处罪，用常行杖。
杖脊一，折法杖十；杖臀一，折笞五。
使吏用法有常准。
冬，十二月，左补阙赵璘请罢来年元会，止御宣政。
上以问宰相，对曰：元会大礼，不可罢。
况天下无事。
上曰：近华州奏有贼光火劫下邽，关中少雪，皆朕之忧，何谓无事。
虽宣政亦不可御也。
上事郑太后甚谨，不居别宫，朝夕奉养。
舅郑光历平卢、河中节度使。
入朝，上与之论为政，光应对鄙浅，上不悦，留为右羽林统军，使奉朝请。
太后数言其贫，上辄厚赐金帛，终不复任以民宫。
度支奏：自河、湟平，每岁天下所纳钱九百二十五万馀缗，内五百五十万馀缗租税，八十二万馀缗榷酤，二百七十八万馀缗盐利。
唐宣宗元圣至明成武献文睿智章仁神聪懿道大孝皇帝大中八年（甲戌公元854年）。
上自即位以来，治弑宪宗之党，宦官、外戚乃至东宫官属，诛窜甚众。
虑人情不安，丙申，诏：长庆之初，乱臣贼子，顷搜擿馀党，流窜已尽，其馀族从疏远者，一切不问。
二月，中书门下奏拾遗、补阙缺员，请更增补。
上曰：谏官要在举职，不必人多，如张道符、牛丛、赵璘辈数人，使朕日闻所不闻足矣。
丛，僧孺之子也。
久之，丛自司勋员外郎出为睦州刺史，入谢，上赐之紫。
丛既谢，前言曰：臣所服绯，刺史所借也。
上遽曰：且赐绯。
上重惜服章，有司常具绯、紫衣数袭从行，以备赏赐，或半岁不用其一，故当时以绯、紫为荣。
上重翰林学士，至于迁官，必校岁月，以为不可以官爵私近臣也。
秋，九月，丙戌，以右散骑常侍高少逸为陕虢观察使。
立皇子洽为怀王，汭为昭王，汶为康王。
上猎于苑北，遇樵夫，问其县，曰：泾阳人也。
令为谁。
曰：李行言。
为政何如。
曰：性执。
有强盗数人，军家索之，竟不与，尽杀之。
上归，帖其名于寝殿之柱。
冬，十月，行言除海州刺史，入谢。
上赐之金紫，问曰：卿知所以衣紫乎。
对曰：不知。
上命取殿柱之贴示之。
上以甘露之变，惟李训、郑注当死，自馀王涯、贾餗等无罪，诏皆雪其冤。
上召翰林学士韦澳，托以论诗，屏左右与之语曰：近日外间谓内侍权势何如。
唐宣宗元圣至明成武献文睿智章仁神聪懿道大孝皇帝大中九年（乙亥公元855年）。
春，正月，甲申，成德军奏节度使王元逵薨，军中立其子节度副使绍鼎。
二月，以醴泉令李君奭为怀州刺史。
三月，诏邠宁节度使毕諴还邠州。
夏，闰四月，诏以州县差役不均，自今每县据人贫富及役轻重作差科簿，送刺史检署讫，锁于令厅，每有役事委令，据簿轮差。
五月，丙寅，以王绍鼎为成德节度使。
上聪察强记，宫中厮役给洒扫者，皆能识其姓名，才性所任，呼召使令，无差误者。
天下奏狱吏卒姓名，一览皆记之。
度支奏渍污帛，误书渍”为清”，枢密承旨孙隐中谓上不之见，辄足成之，及中书复入，上怒，推按擅改章奏者罚谪之。
上密令翰林学士韦澳纂次诸州境土风物及诸利害为一书，自写而上之，虽子弟不知也，号曰《处分语》。
澳询之，皆《处分语》中事也。
秋，七月，浙东军乱，逐观察使李讷。
讷，逊之弟子也，性卞急，遇将士不以礼，故乱作。
淮南饥，民多流亡，节度使杜悰荒于游宴，政事不治。
九月，乙亥，贬李讷为朗州刺史，监军王宗景杖四十，配恭陵。
仍诏自今戎臣失律，并坐监军。
以礼部侍郎沈询为浙东观察使。
询，传师之子也。
冬，十一月，以吏部侍郎柳仲郢为兵部侍郎，充盐铁转运使。
上尝若不能食，召医工梁新诊脉，治之数日，良已。
新因自陈求官，上不许，但敕盐铁使月给钱三十缗而已。
右威卫大将军康季荣前为泾原节度使，擅用官钱二百万缗，事觉，季荣请以家财偿之。
上以季荣有开河、湟功，许之。
江西观察使郑祗德以其子颢尚主通显，固求散地，甲午，以祗德为宾客、分司。
唐宣宗元圣至明成武献文睿智章仁神聪懿道大孝皇帝大中十年（丙子公元856年）。
春，正月，丁巳，以御史大夫郑朗为工部尚书、同平章事。
上命裴休极言时事，休请早建太子，上曰：若建太子，则朕遂为闲人。
休不敢复言。
二月，丙戌，休以疾辞位，不许。
三月，辛亥，诏以回鹘有功于国，世为婚姻，称臣奉贡，北边无警。
会昌中虏廷丧乱，可汗奔亡，属奸臣当轴，遽加殄灭。
近有降者云，已厖历今为可汗，尚寓安西，俟其归复牙帐，当加册命。
上以京兆久不理，夏，五月，丁卯，以翰林学士、工部侍郎韦澳为京兆尹。
六月，戊寅，以中书侍郎、同平章事裴休同平章事，充宣武节度使。
司农卿韦廑欲求夏州节度使，有术士知之，诣廑门曰：吾善醮星辰，求官无不如意。
廑信之，夜，设醮具于庭。
术士曰：请公自书官阶一通。
既得之，仰天大呼曰：韦廑有异志，令我祭天。
廑举家拜泣曰：愿山人赐百口之命。
家之货财珍玩尽与之。
逻者怪术士服鲜衣，执以为盗。
术士急，乃曰：韦廑令我祭天，我欲告之，彼以家财求我耳。
事上闻，秋，九月，上召廑面诘之，具知其冤，谓宰相曰：韦廑城南甲族，为奸人所诬，勿使狱吏辱之。
立以术士付京兆，杖死，贬廑永州司马。
户部侍郎、判户部、附马都尉郑颢营求作相甚切。
其父祗德闻之，与书曰：闻汝已判户部，是吾必死之年；又闻欲求宰相，是吾必死之日也。
颢懼，累表辞剧务。
冬，十月，乙酉，以颢为秘书监。
吏部尚书李景让上言：穆宗乃陛下兄，敬宗、文宗、武宗乃兄之子，陛下拜兄尚可，拜侄可乎。
是使陛下不得亲事七庙也，宜迁四主出太庙，还代宗以下入庙。
诏百官议其事，不决而止。
时人以是薄景让。
敕于灵感、会善二寺置戒坛，诸僧、尼应填阙者委长老僧选择，给公赁，赴两坛受戒，两京各选大德十人主其事。
有不堪者罢之，堪者给牒，遣归本州。
不见戒坛公牒，毋得私容。
仍先选旧僧、尼，旧僧、尼无堪者，乃选外人。
壬辰，以户部侍郎、判户部崔慎由为工部尚书、同平章事。
上每命相，左右无知者。
前此一日，令枢密宣旨于学士院，以兵部侍郎、判度支萧邺同平章事。
枢密使王归长、马公儒覆奏：邺所判度支应罢否。
上以为归长等佑之，即手书慎由名及新命付学士院，仍云落判户部事”。
邺，明之八世孙也。
唐宣宗元圣至明成武献文睿智章仁神聪懿道大孝皇帝大中十一年（丁丑公元857年）。
春，正月，丙午，以御史中丞兼尚书右丞夏侯孜为户部侍郎、判户部事。
先是，判户部有缺，京兆尹韦澳奏事，上欲以澳补之。
二月，辛巳，以门下侍郎、同平章事魏谟同平章事，充西川节度使。
甲午，立皇子灌为卫王，澭为广王。
秋，七月，庚子，以兵部侍郎、判度支萧邺同平章事，仍判度支。
乐工罗程，善琵琶，自武宗朝已得幸。
八月，成德节度使王绍鼎薨。
九月，辛酉，以太子太师卢钧同平章事，充山南西道节度使。
冬，十月，己巳，以秦成防御使李承勋为泾原节度使。
承勋，光弼之孙也。
上晚节颇好神仙，遣中使迎道士轩辕集于罗浮山。
王端章册立回鹘可汗，道为黑车子所塞，不至而还。
辛卯，贬端章贺州司马。
十一月，壬寅，以成德军留后王绍懿为节度使。
十二月，萧邺罢判度支。
唐宣宗元圣至明成武献文睿智章仁神聪懿道大孝皇帝大中十二年（戊寅公元858年）。
春，正月，以康王傅、分司王式为安南都护、经略使。
式有才略，至交趾，树芀木为栅，可支数十年。
深堑其外，泄城中水，堑外植竹，寇不能冒。
初，户部侍郎、判度支刘瑑为翰林学士，上器重之。
瑑与崔慎由议政于上前，慎由曰：惟当甄别品流，上酬万一。
瑑曰：昔王夷甫祖尚浮华，妄分流品，致中原丘虚。
今盛明之朝，当循名责实，使百官各称其职；而遽以品流为先，臣未知致理之日。
慎由无以对。
轩辕集至长安，上召入禁中，问曰：长生可学乎。
对曰：王者屏欲而崇德，则自然受天遐福，何处更求长生。
留数月，坚求还山，乃遣之。
二月，甲子朔，罢公卿朝拜光陵及忌日行香，悉移宫人于诸陵。
戊辰，以中书侍郎、同平章事崔慎由为东川节度使。
上欲御楼肆赦，令狐綯曰：御楼所费甚广，事须有名，且赦不可数。
上不悦，曰：遣朕于何得名。
慎由曰：陛下未建储宫，四海属望。
若举此礼，虽郊祀亦可，况于御楼。
时上饵方士药，已觉躁渴，而外人未知，疑忌方深，闻之，俯首不复言。
旬日，慎由罢相。
勃海王彝震卒。
癸未，立其弟虔晃为勃海王。
夏，四月，以右街使、附马都尉刘异为邠宁节度使。
异尚安平公主，上妹也。
庚子，岭南都将王令寰作乱，囚节度使杨发。
发，苏州人也。
戊申，以兵部侍郎、盐铁转运使夏侯孜同平章事。
五月，丙寅，工部尚书、同平章事刘瑑薨。
瑑病笃，犹手疏论事，上皆惜之。
是日，湖南军乱，都将石载顺等逐观察使韩悰，杀都押牙王桂直。
悰待将士不以礼，故及于难。
六月，丙申，江西军乱，都将毛鹤逐观察使郑宪。
初，安南都护李涿为政贪暴，强市蛮中马牛，一头止与盐一斗。
峰州有林西原，旧有防冬兵六千，其旁七绾洞蛮，其酋长曰李由独，常助中国戍守，输租赋。
于是由独势孤，不能自立，南诏拓东节度使以书诱之，以甥妻其子，补拓东押牙，由独遂帅其众臣于南诏。
秋，七月，丙寅，宣州都将康全泰作乱，逐观察使郑薰。
容管奏都虞候来正谋叛，经略使宋涯捕斩之。
初，忠武军精兵皆以黄冒首，号黄头军。
李承勋以百人定岭南，宋涯使麾下效其服装，亦定容州。
相与夜围交趾城，鼓噪：愿送都护北归，我须此城御黄头军。
河南、北、淮南大水，徐、泗水深五丈，漂没数万家。
冬，十月，建州刺史于延陵入辞，上曰：建州去京师几何。
对曰：八千里。
上曰：卿到彼为政善恶，朕皆知之，勿谓其远。
此阶前则万里也，卿知之乎。
延陵悸慑失绪，上抚而遣之。
到官，竟以不职贬复州司马。
令狐綯拟李远杭州刺史，上曰：吾闻远诗云：长日惟消一局棋’，安能理人。
綯曰：诗人托此为高兴耳，未必实然。
上曰：且令往试观之。
上诏刺史毋得外徙，必令至京师，面察其能否，然后除之。
令狐綯尝徙其故人为邻州刺史，便道之官。
上见其谢上表，以问綯，对曰：以其道近，省送迎耳。
上曰：朕以刺史多非其人，为百姓害，故欲一一见之，访问其所施设，知其优劣以行黜陟。
而诏命既行，直废格不用，宰相可畏有权。
时方寒，綯汗透重裘。
上临朝，接对群臣如宾客，虽左右近习，未尝见其有惰容。
每宰相奏事，旁无一人立者，威严不可仰视。
奏事毕，忽怡然曰：可以闲语矣。
因问闾阎细事，或谈宫中游宴，无所不至。
一刻许，复整容曰：卿辈善为之，朕常恐卿辈负朕，后日不复得再相见。
乃起入宫。
令狐綯谓人曰：吾十年秉政，最承恩遇；然每延英奏事，未尝不汗沾衣也。
初，山南东道节度使徐商，以封疆险阔，素多盗贼，选精兵数百人别置营训练，号捕盗将。
及湖南逐帅，诏商讨之。
南遣捕盗将二百人讨平之。
崔铉奏克宣州，斩康全泰及其党四百馀人。
上以光禄卿韦宙父丹有惠政于江西，以宙为江西观察使，发邻道兵以讨毛鹤。
崔铉以宣州已平，辞宣歙观察使。
十一月，戊寅，以温璋为宣歙观察使。
兵部侍部、判户部蒋伸从容言于上曰：近日官颇易得，人思侥幸。
韦宙奏克洪州，斩毛鹤及其党五百馀人。
宙过襄州，徐商遣都将韩季友帅捕盗将从行。
唐宣宗元圣至明成武献文睿智章仁神聪懿道大孝皇帝大中十三年（己卯公元859年）。
春，正月，戊午朔，赦天下。
三月，割河东云、蔚、朔三州隶大同军。
夏，四月，辛卯，以校书郎于琮为左拾遗内供奉。
武宁节度使康季荣不恤士卒，士卒噪而逐之。
上以左金吾大将军田牟尝镇徐州，有能名，复以为武宁节度使，一方遂安。
贬季荣于岭南。
六月，癸巳，封宪宗子惕为彭王。
初，上长子郓王温，无宠，居十六宅，馀子皆居禁中。
夔王滋，第三子也，上爱之，欲以为嗣，为其非次，故久不建东宫。
上饵医官李玄伯、道士虞紫芝、山人王乐药，疽发于背。
宣宗性明察沉断，用法无私，从谏如流，重惜官赏，恭谨节俭，惠爱民物，故大中之政，讫于唐亡，人思咏之，谓之小太宗。
丙申，懿宗即位。
癸卯，尊皇太后为太皇太后。
以王宗实为骠骑上将军。
李玄伯、虞紫芝、王乐皆伏诛。
九月，追尊上母晁昭容为元昭皇太后。
加魏博节度使何弘敬兼中书令，幽州节度使张允伸同平章事。
冬，十月，辛卯，赦天下。
十一月，戊午，以门下侍郎、同平章事萧邺同平章事，充荆南节度使。
十二月，甲申，以翰林学士承旨、兵部侍郎杜审权同平章事。
审权，元颖之弟孙也。
浙东贼帅裘甫攻陷象山，官军屡败，明州城门昼闭，进逼剡县，有众百人，浙东骚动。
观察使郑祗德遣讨击副使刘勍、副将范居植将兵三百，合台州军共讨之。
司空、门下侍郎、同平章事令狐綯执政岁久，忌胜己者，中外侧目，其子滈颇招权受贿。
初，韦皋在西川，开青溪道以通群蛮，使由蜀入贡。
会宣宗崩，遣中使告哀，时南诏丰祐适卒，子酋龙立，怒曰：我国亦有丧，朝廷不吊祭。
又诏书乃赐故王。
遂置使者于外馆，礼遇甚薄。
使者还，具以状闻。
上以酋龙不遣使来告丧，又名近玄宗讳，遂不行册礼。
酋龙乃自称皇帝，国号大礼，改元建极，遣兵陷播州。
汉孝昭皇帝元平元年（丁未公元前74年）。
春，二月，诏减口赋钱什三。
夏，四月，癸来，帝崩于未央宫，无嗣。
时武帝子独有广陵王胥，大将军光与群臣议所立，咸持广陵王。
贺，昌邑哀王之子也，在国素狂纵，动作无节。
武帝之丧，贺游猎不止。
尝游方与，不半日驰二百里。
郎中令山阳龚遂，忠厚刚毅，有大节，内谏争于王，外责傅相，引经义，陈祸福，至于涕泣，蹇蹇亡已，面刺王过。
王至掩耳起走，曰：郎中令善愧人。
王尝久与驺奴、宰人游戏饮食，赏赐无度，遂入见王，涕泣膝行，左右侍御皆出涕。
王曰：郎中令何为哭。
遂曰：臣痛社稷危也。
愿赐清闲，竭愚。
王辟左右。
遂曰：大王知胶西王所以为无道亡乎。
王曰：不知也。
曰：臣闻胶西王有谀臣侯得，王所为似于桀、纣也，得以为尧、舜也。
王说其谄谀，常与寝处，唯得所言，以至于是。
今大王亲近群小，渐渍邪恶所习，存亡之机，不可不慎也。
臣请选郎通经有行义者与王起成，坐则诵《诗》、《书》，立则习礼容，宜有益。
王许之。
遂乃选郎中张安等十人侍王。
居数日，王皆逐去安等。
今大王以丧事征，宜日夜哭泣悲哀而已，慎毋有所发。
大将军仁爱、勇智、忠信之德，天下莫不闻；事孝武皇帝二十馀年，未尝有过。
王至济阳，求长鸣鸡，道买积竹杖。
过弘农，使大奴善以衣车载女子。
至湖，使者以让相安乐。
安乐告龚遂，遂入问王，王曰：无有。
遂曰：即无有，何爱一善以毁行义。
请收属吏，以湔洒大王。
即捽善属卫士长行法。
且至广明、东都门，遂曰：礼，奔丧望见国都哭。
王曰：我嗌痛，不能哭。
壬申，葬孝昭皇帝于平陵。
昌邑王既立，淫戏无度。
昌邑官属皆征至长安，往往超擢拜官。
相安乐迁长乐卫尉。
龚遂见安乐，流涕谓曰：王立为天子，日益骄溢，谏之不复听。
今哀痛未尽，日与近臣饮酒作乐，斗虎豹，召皮轩车九旒，驱驰东西，所为悖道。
古制宽，大臣有隐退；今去不得，阳狂恐知，身死为世戮，奈何。
君，陛下故相，宜极谏争。
王梦青蝇之矢积西阶东，可五六石，以屋版瓦覆之，以问遂，遂曰：陛下之《诗》不云乎：营营青蝇，止于藩。
恺悌君子，毋信谗言。
陛下左侧谗人众多，如是青蝇恶矣。
宜进先帝大臣子孙，亲近以为左右。
如不忍昌邑故人，信用谗谀，必有凶咎。
愿诡祸为福，皆放逐之。
臣当先逐矣。
王不听。
太仆丞河东张敞上书谏，曰：孝昭皇帝早崩无嗣，大臣犹惧，选贤圣承宗庙，东迎之日，唯恐属车之行迟。
今天子以盛年初即位，天下莫不拭目倾耳，观化听风。
国辅大臣未褒，而昌邑小辈先迁，此过之大者也。
王不听。
大将军光忧懑，独以问所亲故吏大司农田延年。
延年曰：将军为国柱石，审此人不可，何不建白太后，更选贤而立之。
光曰：今欲如是，于古尝有此不。
延年曰：伊尹相殷，废太甲以安宗庙，后世称其忠。
将军若能行此，亦汉之伊尹也。
光乃引延年给事中，阴与车骑将军张安世图计。
王出游，光禄大夫鲁国夏侯胜当乘舆前谏曰：天久阴而不雨，臣下有谋上者。
光、安世既定议，乃使田延年报丞相杨敞。
敞惊惧，不知所言，汗出洽背，徒唯唯而已。
延年起，至更衣，敞夫人遽从东厢谓敞曰：此国大事，今大将军议已定，使九卿来报君侯，君侯不疾应，与大将军同心，犹与无决，先事诛矣。
延年从更衣还，敞夫人与延年参语许诺：请奉大将军教令。
癸巳，光召丞相、御史、将军、列侯、中二千石、大夫、博士会议未央宫。
光曰：昌邑王行昏乱，恐危社稷，如何。
群臣皆惊鄂失色，莫敢发言，但唯唯而已。
田延年前，离席按剑曰：先帝属将军以幼孤，寄将军以天下，以将军忠贤，能安刘氏也。
今群下鼎沸，社稷将倾；且汉之传谥常为孝’者，以长有天下，令宗庙血食也。
如汉家绝祀，将军虽死，何面目见先帝于地下乎。
今日之议，不得旋踵，群臣后应者，臣请敛斩之。
光谢曰：九卿责光是也。
天下匈匈不安，光当受难。
于是议者皆叩头曰：万姓之命，在于将军，唯大将军令。
光即与群臣俱见，白太后，具陈昌邑王不可以承宗庙状。
皇太后乃车驾幸未央承明殿，诏诸禁门毋内昌邑群臣。
光与群臣连名奏王，尚书令读奏曰：。
太后曰：止。
为人臣子，当悖乱如是邪。
王离席伏。
尚书令复读曰：……取诸侯王、列侯、二千石绶及墨绶、黄绶以并佩昌邑郎官者免奴。
与从官、官奴夜饮，湛沔于酒。
独夜设九宾温室，延见姊夫昌邑关内侯。
荒淫迷惑，失帝王礼谊，乱汉制度。
皇太后诏曰：可。
群臣奏言：古者废放之人，屏于远方，不及以政。
请徒王贺汉中房陵县。
太后诏归贺昌邑，赐汤沐邑二千户，故王家财物皆与贺；及哀王女四人，各赐汤沐邑千户；国除，为山阳郡。
霍光以群臣奏事东宫，太后省政，宜知经术，白令夏侯胜用《尚书》授太后，迁胜长信少府，赐爵关内侯。
初，卫太子纳鲁国史良娣，生子进，号史皇孙。
皇孙纳涿郡王夫人，生子病已，号皇曾孙。
既而吉谓守丞谁如：皇孙不当在官。
使谁如移书京兆尹，遣与胡组俱送；京兆尹不受，复还。
及组日满当去，皇孙思慕，吉以私钱雇组令留，与郭征卿并养，数月，乃遣组去。
后少内啬夫白吉曰：食皇孙无诏令。
时吉得食米、肉，月月以给皇曾孙。
曾孙病，几不全者数焉，吉数敕保养乳母加致医药，视遇甚有恩惠。
吉闻史良娣有母贞君及兄恭，乃载皇曾孙以付之。
贞君年老，见孙孤，甚哀之，自养视焉。
是时昭帝始冠，长八尺二寸。
于是贺止。
及昌邑王废，霍光与张安世诸大臣议所立，未定。
侍御史严延年劾奏大将军光擅废立主，无人臣礼，不道。
奏虽寝，然朝廷肃然敬惮之。
八月，己巳，安平敬侯杨敞薨。
九月，大赦天下。
戊寅，蔡义为丞相。
初，许广汉女适皇曾孙，一岁，生子奭。
数月，曾孙立为帝，许氏为婕妤。
十一月，壬子，立皇后许氏。
霍光以后父广汉刑人，不宜君国；岁馀，乃封为昌成君。
太皇太后归长乐宫。
长乐宫初置屯卫。
汉中宗孝宣皇帝·上。
汉中宗孝宣皇帝本始元年（戊申公元前73年）。
春，诏有司论定策安宗庙功。
大将军光益封万七千户，与故所食凡二万户。
车骑将军富平侯安世以下益封者十人，封侯者五人，赐爵关内侯者八人。
夏，四月，庚午，地震。
五月，凤皇集胶东、千乘。
赦天下，勿收田租赋。
秋，七月，诏立燕刺王太子建为广阳王；立广陵王胥少子弘为高密王。
汉中宗孝宣皇帝本始二年（己酉公元前72年）。
春，大司农田延年有罪自杀。
昭帝之丧，大司农僦民车，延年诈增僦直，盗取钱三千万，为怨家所告。
霍将军召问延年，欲为道地。
延年抵曰：无有是事。
光曰：即无事，当穷竟。
御史大夫田广明谓太仆杜延年曰：《春秋》之义，以功覆过。
当废昌邑王时，非田子宾之言，大事不成。
今县官出三千万自乞之，何哉。
愿以愚言白大将军。
延年言之大将军，大将军曰：诚然，实勇士也。
当发大议时，震动朝廷，”光因举手自抚心曰：使我至今病悸。
谢田大夫晓大司农，通往就狱，得公议之。
田大夫使人语延年。
延年曰：幸县官宽我耳，何面目入牢狱，使众人指笑我，卒徒唾吾背乎。
即闭阁独居斋舍，偏袒，持刀东西步。
数日，使者召延年诣廷尉。
闻鼓声，自刎死。
其与列侯、二千石、博士议。
长信少府夏侯胜独曰：武帝虽有攘四夷、广土境之功，然多杀士众，竭民财力，奢泰无度，天下虚耗，百姓流离，物故者半，蝗虫大起，赤地数千里，或人民相食，畜积至今未复；无德泽于民，不宜为立庙乐。
长男曰元贵靡，次曰万年，次曰大乐。
昭帝时，公主上书言：匈奴与车师共侵乌孙，唯天子幸救之。
会昭帝崩，上遣光禄大夫常惠使乌孙。
汉中宗孝宣皇帝本始三年（庚戌公元前71年）。
春，正月，癸亥，恭哀许皇后崩。
衍夫赏为掖庭户卫，谓衍：可过辞霍夫人，行为我求安池监。
乌孙昆弥自将五万骑与校尉常惠从西方入，至右谷蠡王庭，获单于父行及嫂、居次、名王、犂汙都尉、千长、骑将以下四万级，马、牛、羊、驴、橐佗七十馀万头。
六月，己丑，阳平节侯蔡义薨。
甲辰，长信少府韦贤为丞相。
大司农魏相为御史大夫。
冬，匈奴单于自将数万骑击乌孙，颇得老弱。
是岁，颍川太守赵广汉为京兆尹。
汉中宗孝宣皇帝本始四年（辛亥公元前70年）。
春，三月，乙卯，立霍光女为皇后，赦天下。
初，许后起微贱，登至尊日浅，从官车服甚节俭。
及霍后立，舆驾、侍从益盛，赏赐官属以千万计，与许后时县绝矣。
夏，四月，壬寅，郡国四十九同日地震，或山崩，坏城郭、室屋，杀六千馀人。
胜为人，质朴守正，简易无威仪，或时谓上为君，误相字于前；上亦以是亲信之。
尝见，出道上语，上闻而让胜，胜曰：陛下所言善，臣故扬之。
尧言布于天下，至今见诵。
臣以为可传，故传耳。
朝廷每有大议，上知胜素直，谓曰：先生建正言，无惩前事。
胜复为长信少府，后迁太子太傅。
年九十卒，太后赐钱二百万，为胜素服五日，以报师傅之恩。
儒者以为荣。
五月，凤皇集北海安丘、淳于。
广川王去坐杀其师及姬妾十馀人，或销铅锡灌口中，或支解，并毒药煮之，令糜尽，废徙上庸；自杀。
汉中宗孝宣皇帝地节元年（壬子公元前69年）。
春，正月，有星孛于西方。
楚王延寿以广陵王胥，武帝子，天下有变，必得立，阴附肋之，为其后母弟赵何齐取广陵王女为妻，因使何齐奉书遗广陵王曰：愿长耳目，毋后人有天下。
何齐父长年上书告之，事下有司考验，辞服。
冬，十一月，延寿自杀。
十二月，癸亥晦，日有食之。
是岁，于定国为廷尉。
汉中宗孝宣皇帝地节二年（癸丑公元前68年年）。
御史大夫魏相上封事曰：国家新失大将军，宜显明功臣以填藩国，毋空大位，以塞争权。
宜以车骑将军安世为大将军，毋令领光禄勋事；以其子延寿为光禄勋。
上亦欲用之。
夏，四月，戊申，以安世为大司马、车骑将军，领尚书事。
凤皇集鲁，群鸟从之。
大赦天下。
上思报大将军德，乃封光兄孙山为乐平侯，使以奉车都尉领尚书事。
魏相因昌成君许广汉奏封事，言：《春秋》讥世卿，恶宋三世为大夫及鲁季孙之专权，皆危乱国家。
侍中、尚书功劳当迁及有异善，厚加赏赐，至于子孙，终不改易。
匈奴壶衍鞮单于死，弟左贤王立为虚闾权渠单于，以右大将女为大阏氏，而黜前单于所幸颛渠阏氏。
唐懿宗昭圣恭惠孝皇帝咸通元年（庚辰公元860年）。
春，正月，乙卯，浙东军与裘甫战于桐柏观前，范居植死，刘勍仅以身免。
丙申，葬圣武献文孝皇帝于贞陵，庙号宣宗。
丙午，白敏中入朝，坠陛，伤腰，肩舆以归。
三月，辛亥朔，式入对，上问以讨贼方略。
对曰：但得兵，贼必可破。
有宦官侍侧，曰：发兵，所费甚大。
式曰：臣为国家惜费则不然。
兵多贼速破，其费省矣。
若兵少不能胜贼，延引岁月，贼势益张，则江、淮群盗将蜂起应之。
国家用度尽仰江、淮，若阻绝不通，则上自九庙，下及十军，皆无以供给，其费岂可胜计哉。
上顾宦官曰：当与之兵。
乃诏发忠武、义成、淮南等诸道兵授之。
裘甫分兵掠衢、婺州。
婺州押牙房郅、散将楼曾、衢州十将方景深将兵拒险，贼不得入。
乃自相帅出财募勇士，治器械，树栅，浚沟，断桥，为固守之备。
贼又遣兵掠台州，破唐兴。
乙未，式入越州，既交政，为郑祗德置酒，曰：式主军政，不可以饮，监军但与众宾尽醉。
式命诸县开仓廪以赈贫乏，或曰：贼未灭，军食方急，不可散也。
式曰：非汝所知。
癸卯，南路军拔贼沃州寨，甲辰，拔新昌寨，破贼将毛应天，进抵唐兴。
白敏中三表辞位，上不许。
谱，珪之六世孙也。
五月，庚戌朔，给事中郑公舆封还贬谱敕书。
辛亥，浙东东路军破贼将孙马骑于宁海。
戊午，南路军大破贼将刘暀、毛应天于唐兴南谷，斩应天。
先是，王式以兵少，奏更发忠武、义成军及请昭义军，诏从之。
三道兵至越州，式命忠武将张茵将三百人屯唐兴，断贼南出之道；义成将高罗锐将三百人，益以台州土军，径趋宁海，攻贼巢穴；昭义将𨁂跌戣将四百人，益东路军，断贼入明州之道。
庚申，南路军大破贼于海游镇，贼入甬溪洞。
戊辰，官军屯于洞口，贼出洞战，又破之。
己巳，高罗锐袭贼别帅刘平天寨，破之。
自是诸军与贼十九战，贼连败。
刘暀谓裘甫曰：向从吾谋入赵州，宁有此困邪。
王辂等进士数人在贼中，皆衣绿，暀悉斩之，曰：乱我谋者，此青虫也。
高罗锐克宁海，收其逃散之民，得七千馀人。
壬申，右拾遗内供奉薛调上言，以为：兵兴以来，赋敛无度，所在群盗，半是逃户，固须翦灭，亦可闵伤。
望敕州县税外毋得科率，仍敕长吏严加纠察。
从之。
袁王绅薨。
剡城犹未下，诸将已擒甫，不复设备。
刘从简帅壮士五百突围走，诸将追至大兰山，从简据险自守。
秋，七月，丁巳，诸将共攻克之。
台州刺史李师望募贼相捕斩之以自赎，所降数百人，得从简首，献之。
诸将还越，式大置酒。
诸将乃请曰：谋等生长军中，久更行陈，今年得从公破贼，然私有所不谕者，敢问：公之始至，军食方急，而遽散以赈贫乏，何也。
式曰：此易知耳，贼聚谷以诱饥人，吾给之食，则彼不为盗矣；且诸县无守兵，贼至，则仓谷适足资之耳。
又问：不置烽燧，何也。
式曰：烽燧所以趣救兵也，兵尽行，城中无兵以继之，徒惊士民，使自溃乱耳。
又问：使懦卒为候骑而少给兵，何也。
式曰：彼勇卒操利兵，遇敌且不量力而斗；斗死，则贼至不知矣。
皆拜曰：非所及也。
封宪宗子𢗔为信王。
八月，裘甫至京师，斩于东市。
加王式检校右散骑常侍，诸将官赏各有差。
先是，上每以越盗为忧，夏侯孜曰：王式才有馀，不日告捷矣。
孜与式书曰：公专以执裘甫为事，军须细大，此期悉力。
故式所奏求无不从，由是能成其功。
卫王灌薨。
九月，白敏中五上表辞位，辛亥，以敏中为司徒、中书令。
癸酉，右拾遗句容刘邺上言：李德裕父子为相，有声迹功效，窜逐以来，血属将尽，生涯已空，宜赐哀闵，赠以一官。
冬，十月，丁亥，敕复李德裕太子少保、卫国公，赠左仆射。
乙亥，以门下侍郎、同平章事夏侯孜同平章事，充西川节度使。
以户部尚书、判度支毕諴为礼部尚书、同平章事。
安南都护李鄠复取播州。
十一月，丁丑，上祀圆丘；赦，改元。
十二月，戊申，安南土蛮引南诏兵合三万馀人乘虚攻交趾，陷之。
都护李鄠与监军奔武州。
唐懿宗昭圣恭惠孝皇帝咸通二年（辛巳公元861年）。
春，正月，诏发邕管及邻道兵救安南，击南蛮。
二月，以中书令白敏中兼中书令，充凤翔节度使；以左仆射、判度支杜悰兼门下侍郎、同平章事。
福王绾薨。
秋，七月，南蛮攻邕州，陷之。
先是，广、桂、容三道共发兵三千人戍邕州，三年一代。
经略使段文楚请以三道衣粮自募土军以代之，朝廷许之，所募才得五百许人。
文楚入为金吾将军，经略使李蒙利其阙额衣粮以自入，悉罢遣三道戍卒，止以所募兵守左、右江，比旧什减七八，故蛮人乘虚入寇。
时蒙已卒，经略使李弘源至镇才十日，无兵以御之，城陷，弘源与监军脱身奔峦州，二十馀日，蛮去，乃还。
弘源坐贬建州司户。
文楚时为殿中监，复以为邕管经略使，至镇，城邑居人什不存一。
文楚，秀实之孙也。
杜悰上言：南诏向化七十年，蜀中寝兵无事，群蛮率服。
冬，十月，以御史大夫郑涯为山南东道节度使。
唐懿宗昭圣恭惠孝皇帝咸通三年（壬午公元862年）。
春，正月，庚寅朔，群臣上尊号曰睿文明圣孝德皇帝。
赦天下。
以中书侍郎、同平章事蒋伸同平章事，充河中节度使。
二月，棣王惴薨。
南诏复寇安南，经略使王宽数来告急，朝廷以前湖南观察使蔡袭代之，仍发许、滑、徐、汴、荆、襄、潭、鄂等道兵各三万人授袭以御之。
兵势既盛，蛮遂引去。
邕管经略使段文楚坐变更旧制，左迁威卫将军、分司。
左庶子蔡京，性贪虐多诈，时相以为有吏才，奏遣制置岭南事。
三月，京还，奏事称旨，复以京权知太仆卿，充荆襄以南宣慰安抚使。
吏部侍郎萧倣上疏，以为：玄祖之道，慈俭为先；素王之风，仁义为首，垂范百代，必不可加。
岭南旧分五管，广、桂、邕、容、安南，皆隶岭南节度使；蔡京奏请分岭南为两道节度，从之。
五月，敕以广州为东道，邕州为西道，又割桂管龚、象二州，容管藤、岩二州隶邕管。
寻以岭南节度使韦宙为东道节度使，以蔡京为西道节度使。
请罢戍兵，各还本道。
秋，七月，徐州军乱，逐节度使温璋。
初，王智兴既得徐州，募勇悍之士二千人，号银刀、雕旗、门枪、挟马等七军，常以三百馀人自卫，露刃坐于两庑夹幕之下，每月一更。
以前西川节度使、同平章事夏侯孜为左仆射、同平章事。
岭南西道节度使蔡京为政苛惨，设砲烙之刑，阖境怨之，遂为邕州军士所逐，奔藤州，诈为敕书及攻讨使印，募乡丁及旁侧土军以入邕州。
冬，十月，丙申朔，立皇子佾为魏王，侹为凉王，佶为蜀王。
十一月，立顺宗子缉为蕲王，宪宗子愤为荣王。
南诏帅群蛮五万寇安南，都护蔡袭告急，敕发荆南、湖南两道兵二千，桂管义征子弟三千，诣邕州受郑愚节度。
岭南东道节度使韦宙奏：蛮寇必向邕州，若不先保护，遽欲远征，恐蛮于后乘虚扼绝饷道。
乃敕蔡袭屯海门，郑愚分兵备御。
十二月，袭又求益兵，敕山南东道发弩手千人赴之。
时南诏已围交趾，袭婴城固守，救兵不得至。
翼王繟薨。
嗢末者，吐蕃之奴号也。
吐蕃每发兵，其富室多以奴从，往往一家至十数人，由是吐蕃之众多。
及论恐热作乱，奴多无主，遂相纠合为部落，散在甘、肃、瓜、沙、河、渭、岷、廓、叠、宕之间。
唐懿宗昭圣恭惠孝皇帝咸通四年（癸未公元863年）。
二月，甲午朔，上历拜十六陵。
三月，归义节度使张义潮奏自将蕃、汉兵七千克复凉州。
南蛮寇左、右江，浸逼邕州。
郑愚懼，自言儒臣无将略，请任武臣。
朝廷召义武节度使康承训诣阙，欲使之代愚，仍诏选军校数人、士卒数百人自随。
康承训至京师，以为岭南西道节度使，发荆、襄、洪、鄂四道兵万人与之俱。
五月，戊辰，以翰林学士承旨、兵部侍郎杨收同平章事。
乙亥，废容管，隶岭南西道，以供军食，复以龚、象二州隶桂管。
戊子，以门下侍郎、同平章事杜审权同平章事，充镇海节度使。
六月，废安南都护府，置行交州于海门镇；以右监门将军宋戎为行交州刺史，以康承训兼领安南及诸军行营。
闰月，以门下侍郎、同平章事杜悰同平章事，充凤翔节度使；以兵部侍郎、判度支河南曹确同平章事。
秋，七月，辛卯朔，日有食之。
复置安南都护府于行交州，以宋戎为经略使；发山东兵万人镇之。
时诸道兵援安南者屯聚岭南，江西、湖南，江西、湖南馈运者皆溯湘江入澪渠、漓水，劳费艰涩，诸军乏食。
润州人陈磻石上言，请造千斛大舟，自福建运米泛海，不一月至广州，从之，军食以足。
然有司以和雇为名，夺商人舟，委其货于岸侧，舟入海或遇风涛没溺，有司囚系纲吏、舟人，使偿其米，人颇苦之。
八月，岭南东道节度使韦宙奏，蛮必向邕州，请分兵屯容、藤州。
夔王滋薨。
敕以阁门使吴德应等为馆驿使。
台谏上言：故事，御史巡驿，不应忽以内臣代之。
上谕以敕命已行，不可复改。
左拾遗刘蜕上言：昔楚子县陈，得申叔一言而复封之；太宗发卒修乾元殿，闻张玄素谏，即日罢之。
自古明君所尚者，从谏如流，岂有已行而不改。
且敕自陛下出之，自陛下改之，何为不可。
弗听。
黠戛斯遣其臣合伊难支表求经籍及每年遣使走马请历，又欲讨回鹘，使安西以来悉归唐，不许。
冬，十月，甲戌，以长安尉、集贤校理令狐滈为左拾遗。
乙亥，左拾遗刘蜕上言：滈专家无子弟之法，布衣行公相之权。
起居郎张云言：滈，父綯用李涿为安南，致南蛮至今为梗，由滈纳贿，陷父于恶。
十一月，丁酉，云复上言：滈，父綯执政之时，人号白衣宰相’。
滈亦上表引避，乃改詹事府司直。
辛巳，废宿泗观察使，复以徐州为观察府，以濠、泗隶焉。
十二月，南诏寇西川。
唐懿宗昭圣恭惠孝皇帝咸通五年（甲申公元864年）。
春，正月，以京兆尹李蠙为昭义节度使，取归秦心肝以祭沈询。
淮南节度使令狐綯为其子滈讼冤。
贬张云兴元少尹，刘蜕华阴令，赦曰：虽嘉蹇谔之忠，难逃疏易之责。
丙午，西川奏，南诏寇巂州，刺史喻士珍破之，获千馀人。
诏发右神策兵五千及诸道兵戍之。
忠武大将颜庆复请筑新安、遏戎二城，从之。
二月，己巳，以刑部尚书、盐铁转运使李福同平章事、充西川节度使。
甲申，前西川节度使萧邺左迁山南西道观察使。
三月，丁酉，彗星出于娄，长三尺。
己亥，司天监奏：按《星经》，是名含誉，瑞星也。
上大喜。
请宣示中外，编诸史策。
从之。
承训不设斥候，南诏帅群蛮近六万寇邕州，将入境，承训乃遣六道兵凡万人拒之，以獠为导，绐之。
夏，四月，以兵部侍郎、判户部萧寘同平章事。
寘，复之孙也。
加康承训检校右仆射，赏破蛮之功也。
自馀奏功受赏者，皆承训子弟亲昵，烧营将校不迁一级，由是军中怨怒，声流道路。
五月，敕：徐州土风雄劲，甲士精强，比因罢节，颇多逃匿，宜令徐泗团练使选募军士三千人赴邕州防戍，待岭外事宁，即与代归。
冬，十一月，以门下侍郎、同平章事夏侯孜同平章事，充河东节度使。
壬寅，以翰林学士承旨、兵部侍郎路岩同平章事，时年三十六。
唐懿宗昭圣恭惠孝皇帝咸通六年（乙酉公元865年）。
春，正月，丁已，始以懿安皇后配飨宪宗室。
时王皞复为礼院检讨官，更申前议，朝廷竟从之。
诸道进私白者，闽中为多，故宦官多闽人。
福建观察使杜宣猷每寒食遣吏分祭其先垅，宦官德之，庚申，以宣猷为宣歙观察使，时人谓之敕使墓户”。
三月，中书侍郎、同平章事萧寘薨。
夏，四月，以前东川节度使高璩为兵部侍郎、同平章事。
璩，元裕之子也。
杨收建议，以蛮寇积年未平，两河兵戍岭南冒瘴雾物故者什六七，请于江西积粟，募强弩三万人，以应接岭南，道近便，仍建节以重其权。
从之。
五月，辛丑，置镇南军于洪州。
壬寅，以桂管观察使严譔为镇南节度使。
譔，震之从孙也。
六月，高璩薨。
以御史大夫徐商为兵部侍郎、同平章事。
秋，七月，立皇子侃为郢王，俨为普王。
冬，十二月，壬子，太皇太后郑氏崩。
唐懿宗昭圣恭惠孝皇帝咸通七年（丙戌公元866年）。
春，二月，归义节度使张义潮奏北庭回鹘固俊克西州、北庭、轮台、清镇等城。
三月，戊寅，以河东节度使刘潼为西川节度使。
初，南诏围巂州，东蛮浪稽部竭力助之，遂屠其城，卑笼部怨南诏杀其父兄，导忠武戍兵袭浪稽，灭之。
南诏由是怨唐。
南诏遣清平官董成等诣成都，节度使李福盛仪卫以见之。
故事，南诏使见节度使，拜伏于庭，成等曰：骠信已应天顺人，我见节度使当抗礼。
成德节度使王绍懿，在镇十年，为政宽简，军民便之。
疾病，召兄绍鼎之子都知兵马使景崇而告之曰：吾兄以汝之幼，以军政授我。
汝今长矣，我复以军政归汝。
努力为之，上忠朝廷，下和邻籓，勿坠吾兄之业，汝之功也。
言竟而薨。
闰月，吐蕃寇邠宁，节度使薛弘宗拒却之。
夏，四月，辛巳，贬前西川节度使李福为蕲王傅。
五月，葬孝明皇后于景陵之侧，主祔别庙。
六月，魏博节度使何弘敬薨，军中立其子左司马全皞为留后。
以王景崇为成德留后。
南诏酋龙遣善阐节度使杨缉思助安南节度使段酋迁守交趾，以范昵些为安南都统，赵诺眉为扶邪都统。
监陈敕使韦仲宰将七千人至峰州，高骈得以益其军，进击南诏，屡破之。
捷奏至海门，李维周皆匿之，数月无声问。
上怪之，以问维周，维周奏骈驻军峰州，玩寇不进。
上怒，以右武卫将军王晏权代骈镇安南，召骈诣阙，欲重贬之。
晏权，智兴之从子也。
是月，骈大破南诏蛮于交趾，杀获甚众，遂围交趾城。
秋，七月，以何全皞为魏博留后。
冬，十月，甲申，以门下侍郎、同平章事杨收为宣歙观察使。
拓跋怀光以五百骑入廓州，生擒论恐热，先刖其足，数而斩之，传首京师。
其部众东奔秦州，尚延心邀击，破之，悉奏迁于岭南。
吐蕃由是衰绝，乞离胡君臣不知所终。
王晏权暗懦，动禀李维周之命；维周凶贪，诸将不为之用，遂解重围，蛮遁去者太半。
骈至，复督励将士攻城，遂克之，杀段酋迁及土蛮为南诏鄉导者朱道古，斩首三万馀级，南诏遁去。
骈又破土蛮附南诏者二洞，诛其酋长，土蛮帅众归附者万七千人。
十一月，壬子，赦天下。
置静海军于安南，以高骈为节度使。
自李涿侵扰群蛮，为安南患殆将十年，至是始平。
骈筑安南城，周三千步，造屋四十馀万间。
十二月，黠戛斯遣将军乙支连几入贡，奏遣鞍马迎册立使及请亥年历日。
以成德留后王景崇为节度使。
上好音乐宴游，殿前供奉乐工常近五百人，每月宴设不减十馀，水陆皆备，听乐观优，不知厌倦，赐与动及千缗。
曲江，昆明、灞浐、南宫、北苑、昭应、咸阳，所欲游幸即行，不待供置，有司常具音乐、饮食、幄帟，诸王立马以备陪从。
每行幸，内外诸司扈从者十馀万人，所费不可胜纪。
唐懿宗昭圣恭惠孝皇帝咸通八年（丁亥公元876年）。
春，正月，以魏博留后何全皞为节度使。
二月，归义节度使张义潮入朝，以为右神武统军，命其族子惟深守归义。
自安南至邕、广，海路多潜石覆舟，静海节度使高骈募工凿之，漕运无滞。
乐工李可及善为新声，三月，上以可及为左威卫将军。
曹确谏曰：太宗定文武官六百馀员，谓房玄龄曰：朕以待天下贤士，工商杂流，不可处也。
大和中，文宗欲以乐工尉迟璋为王府率，拾遗窦洵直谏，即改光州长史。
乞以两朝故事，别除可及官。
不从。
夏，四月，上不豫，群臣希进见。
五月，丙辰，疏理天下系囚，非臣蠹不可赦者，皆递降一等。
秋，七月，壬寅，蕲王缉薨。
怀州民诉旱，刺史刘仁规揭榜禁之，民怒，相与作乱，逐仁规，仁规逃匿村舍。
民入州宅，掠其家赀，登楼击鼓，久之乃定。
甲子，以兵部侍郎、充诸道盐铁转运等使、附马都尉于琮同平章事。
九月，上疾瘳。
冬，十二月，信王𢗔薨。
加岭南东道节度使韦宙同平章事。
唐懿宗昭圣恭惠孝皇帝咸通九年（戊子公元868年）。
夏，六月，凤翔少尹李师望上言：巂州控扼南诏，为其要冲，成都道远，难以节制，请建定边军，屯重兵于巂州，以邛州为理所。
初，南诏陷安南，敕徐泗募兵二千赴援，分八百人别戍桂州，初约三年一代。
徐泗观察使徐彦曾，慎由之从子也，性严刻；朝廷以徐兵骄，命镇之。
都虞候许佶、军校赵可立、姚周、张行实皆故徐州群盗，州县不能讨，招出之，补牙职。
会桂管观察使李丛移湖南，新使未至。
秋，七月，佶等作乱，杀都将王仲甫，推粮料判官庞勋为主，劫库兵北还，所过剽掠，州县莫能御。
以前静海节度使高骈为右金吾大将军。
骈请以从孙浔代镇交趾，从之。
九月，戊戌，以山南东道节度使卢耽为西川节度使，以有定边军之故，不领统押诸蛮安扶等使。
唐懿宗昭圣恭惠孝皇帝咸通十一年（庚寅公元870年）。
春，正月，甲寅朔，群臣上尊号曰睿文英武明德至仁大圣广孝皇帝。
西川之民闻蛮寇将至，争走入成都。
时成都但有子城，亦无壕，人所占地各不过一席许，雨则戴箕盎以自庇。
又乏水，取摩诃池泥汁，澄而饮之。
将士不习武备，节度使卢耽召彭州刺史吴行鲁使摄参谋，与前泸州刺史杨庆复共修守备，选将校，分职事，立战棚，具砲檑，造器备，严警逻。
路岩、韦保衡上言：康承训讨庞勋时，逗桡不进，又不能尽其馀党，又贪虏获，不时上功。
南诏进军新津，定边之北境也。
卢耽遣同节度副使谭奉祀致书于杜元忠，问其所以来之意。
甲子，蛮长驱而北，陷双流。
癸酉，废定边军，复以七州归西川。
二月，癸未朔，蛮合梯冲四面攻成都，城上以钩缳挽之使近，投火沃油焚之，攻者皆死。
卢耽以杨庆复、摄左都押牙李骧各帅突将出战，杀伤蛮二千馀人，会暮，焚其攻具三千馀物而还。
蜀人素怯，其突将新为庆复所奖拔，且利于厚赏，勇气自倍，其不得出者，皆愤郁求奋。
后数日，贼取民篱，重沓湿而屈之，以为蓬，置人其下，举以抵城而斸之，矢石不能入，火不能然。
庆复溶铁汁以灌之，攻者又死。
朝廷贬窦滂为康州司户，以颜庆复为东川节度使，凡援蜀诸军，皆受庆复节制。
癸巳，庆复至新都，蛮分兵往拒之。
乙未，蛮步骑数万复至，会右武卫上将军宋威以忠武二千人至，即与诸军会战，蛮军大败，死者五千馀人，退保星宿山。
初，朝廷使颜庆复救成都，命宋威屯绵，汉为后继。
威乘胜先至城下，破蛮军功居多，庆复疾之。
威饭士，欲追蛮军，城中战士亦欲与北军合势俱进，庆复牒威，夺其军，勒归汉州。
蛮至双流，阻新穿水，造桥未能成，狼狈失度。
三日，桥成，乃得过，断桥而去，甲兵服物遗弃于路，蜀人甚恨之。
黎州刺史严师本收散卒数千保邛州，蛮围之，二日，不克，亦舍去。
颜庆复始教蜀人筑壅门城，穿堑引水满之，植鹿角，分营铺。
蛮知有备，自是不复犯成都矣。
先是，西川牙将有职无官，及拒却南诏，四人以功授监察御史，堂帖，人输堂例钱三百缗；贫者苦之。
三月，左仆射、同平章事曹确同平章事，充镇海节度使。
夏，四月，丙午，以翰林学士承旨、兵部侍郎韦保衡同平章事。
徐贼馀党犹相聚闾里为群盗，散居兗、郓、青、齐之间，诏徐州观察使夏侯瞳招谕之。
五月，丁丑，以邛州刺史吴行鲁为西川留后。
光州民逐刺史李弱翁，弱翁奔新息。
左补阙杨堪等上言：刺史不道，百姓负冤，当诉于朝廷，置诸典刑，岂得群党相聚，擅自斥逐，乱上下之分。
此风殆不可长，宜加严诛，以惩来者。
加幽州节度使张允伸兼侍中。
秋，八月，乙未，同昌公主薨。
上痛悼不已，杀翰林医官韩宗劭等二十馀人，悉收捕其亲族三百馀人系京兆狱。
中书侍郎、同平章事刘瞻召谏官使言之，谏官莫敢言者，乃自上言，以为：修短之期，人之定分。
魏博节度使何全皞年少，骄暴好杀，又减将士衣粮。
丙辰，以刘瞻同平章事，充荆南节度使。
冬，十月，癸卯，以西川留后吴行鲁为节度使。
十一月，辛亥，以兵部尚书、盐铁转运使王铎为礼部尚书、同平章事。
铎，起之兄子也。
丁卯，复以徐州为感化军节度。
十二月，加成德节度使王景崇同平章事，以左金吾上将军李国昌为振武节度使。
唐懿宗昭圣恭惠孝皇帝咸通十二年（辛卯公元871年）。
春，正月，辛酉，葬文懿公主。
韦氏之人争取庭祭之灰，汰其金银。
凡服玩，每物皆百二十舆，以锦绣、珠玉为仪卫、明器，辉焕三十馀里。
赐酒百斛、饼餤四十橐驼，以饲体夫。
上与郭淑妃思公主不已，乐工李可及作《叹百年曲》，其声凄惋，舞者数百人，发内库杂宝为其首饰，以絁八百匹为地衣，舞罢，珠玑覆地。
以魏博留后韩君雄为节度使。
门下侍郎、同平章事路岩与韦保衡素相表里，势倾天下。
五月，上幸安国寺，赠僧重谦、僧澈沉檀讲座二，各高二丈。
设万人斋。
秋，七月，以兵部尚书卢耽同平章事，充山南东道节度使。
冬，十月，以兵部侍郎、盐铁转运使刘邺为礼部尚书、同平章事。
唐懿宗昭圣恭惠孝皇帝咸通十三年（壬辰公元872年）。
二月，丁巳，以兵部侍郎、同平章事于琮为山南东道节度使，以刑部侍郎、判户部奉天赵隐为户部侍郎、同平章事。
平州刺史张公素，素有威望，为幽人所服。
张允伸薨，公素帅州兵来奔丧。
张简会懼，三月，奔京师，以为诸卫将军。
夏，四月，立皇子保为吉王，杰为寿王，倚为睦王。
以张公素为平卢留后。
五月，国子司业韦殷裕诣阁门告郭淑妃弟内作坊使敬述阴事。
上大怒，杖杀殷裕，籍没其家。
殷裕妻父太府少卿崔元应、妻从兄中书舍人崔沆、季父君卿皆贬岭南官；给事中杜裔休坐与殷裕善，亦贬端州司户。
丙子，贬山南东道节度使于琮为普王傅、分司，韦保衡谮之也。
琮妻广德公主，上之妹也，与琮皆之韶州，行则肩舆门相对，坐则执琮之带，琮由是获全。
时诸公主多骄纵，惟广德动遵法度，事于氏宗亲尊卑无不如礼，内外称之。
六月，以卢龙留后张公素为节度使。
韦保衡欲以其党裴条为郎官，惮左丞李璋方严，恐其不放上，先遣人达意。
璋曰：朝廷迁除，不应见问。
秋，七月，乙未，以璋为宣歙观察使。
八月，归义节度使张义潮薨，沙州长史曹义金代领军府。
制以义金为归义节度使。
是后中原多故，朝命不及，回鹘陷甘州，自馀诸州录归义者多为羌、胡所据。
冬，十二月，追上宣宗谥曰元圣至明成武献文睿智章仁神聪懿道大孝皇帝。
振武节度使李国昌，恃功恣横，专杀长吏。
朝廷不能平，徙国昌为大同军防御使，国昌称疾不赴。
唐懿宗昭圣恭惠孝皇帝咸通十四年（癸巳公元873年）。
广造浮图、宝帐、香舆、幡花、幢盖以迎之，皆饰以金玉、锦绣、珠翠。
自京城至寺三百里间，道路车马，昼夜不绝。
夏，四月，壬寅，佛骨至京师，导以禁军兵仗、公私音乐，沸天烛地，绵亘数十里。
仪卫之盛，过于郊祀，元和之时不及远矣。
五月，丁亥，以西川节度使路岩兼中书令。
南诏寇西川，又寇黔南，黔中经略使秦匡谋兵少不敌，弃城奔荆南。
以中书侍郎、同平章事王鐸同平章事，充宣武节度使。
时韦保衡挟恩弄权，以刘瞻、于琮先在相位，不礼于己，谮而逐之。
王鐸，保衡及第时主文也，萧遘，同年进士也，二人素薄保衡之为人，保衡皆摈斥之。
秋，七月，戊寅，上疾大渐，左军中尉刘行深、右军中尉韩文约立少子普王俨。
庚辰，制：立俨为皇太子，权句当军国政事。
关东、河南大水。
九月，有司上先太后谥曰惠安。
司徒、门下侍郎、同平章事韦保衡，怨家告其阴事，贬保衡贺州刺史。
乐工李可及流岭南。
可及有宠于懿宗，尝为子娶妇，懿宗赐之酒二银壶，启之无酒而中实。
右军中尉西门季玄屡以为言，懿宗不听。
可及尝大受赐物，载以官车。
季玄谓曰：汝它日破家，此物复应以官车载还。
非为受赐，徒烦牛足耳。
及流岭南，籍没其家，果如季玄言。
以西川节度使路岩兼侍中，加成德节度使王景崇中书令，魏博节度使韩君雄、卢龙节度使张公素、天平节度使高骈并同平章事。
君雄仍赐名允中。
冬，十月，乙未，以左仆射萧倣为门下侍郎、同平章事。
癸卯，赦天下。
西川节度使路岩，喜声色游宴，委军府政事于亲吏边咸、郭筹，皆先行后申，上下畏之。
尝大阅，二人议事，默书纸相示而焚之，军中以为有异图，惊懼不安。
朝廷闻之，十一月，戊辰，徙岩荆南节度使。
咸、筹潜知其故，遂亡命。
以右仆射萧邺同平章事，充河东节度使。
十二月，巳亥，诏送佛骨还法门寺。
再贬路岩为新州刺史。
唐僖宗惠圣恭定孝皇帝乾符元年（甲午公元874年）。
春，正月，丁亥，翰林学士卢携上言，以为：陛下初临大宝，宜深念黎元。
国家之有百姓，如草木之有根柢，若秋冬培溉，则春夏滋荣。
臣窃见关东去年旱灾，自虢至海，麦才半收，秋稼几无，冬菜至少，贫者硙蓬实为面，蓄槐叶为齑。
或更衰赢，亦难采拾。
常年不稔，则散之邻境。
今所在皆饥，无所依投，坐守乡闾，待尽沟壑。
其蠲免馀税，实无可征。
而州县以有上供及三司钱，督趣甚急，动如捶挞，虽撤屋伐木，雇妻鬻子，止可供所由酒食之费，未得至于府库也。
或租税之外，更有他徭。
朝廷倘不抚存，百姓实无生计。
乞敕州县，应所欠残税，并一切停征，以俟蚕麦。
仍发所在义仓，亟加赈给。
至深春之后，有菜叶木牙，继以桑椹，渐有可食。
在今数月之间，尤为窘急，行之不可稽缓。
敕从其言，而有司竟不能行，徒为空文而己。
路岩行至江陵，敕削官爵，长流儋州。
既而入为监察御史，不出长安城，十年至宰相。
以太子少傅于琮同平章事，充山南东道节度使。
二月，甲午，葬昭圣恭惠孝皇帝于简陵，庙号懿宗。
以中书侍郎、同平章事赵隐同平章事，充镇海节度使；以华州刺史裴坦为中书侍郎、同平章事。
以虢州刺史刘瞻为刑部尚书。
初，瞻南迁，刘邺附于韦、路，共短之。
以兵部侍郎、判度支崔彦昭为中书侍郎、同平章事。
彦昭，群之从子也。
兵部侍郎王凝，正雅之从孙也，其母，彦昭之从母。
凝、彦昭同举进士，凝先及第，尝衩衣见彦昭，且戏之曰：君不若举明经。
彦昭怒，遂为深仇。
及彦昭为相，其母谓侍婢曰：为我多作袜履，王侍郎母子必将窜逐，吾当与妹偕行。
彦昭拜且泣，谢曰：必不敢。
凝由是获免。
冬，十月，以门下侍郎、同平章事刘邺同平章事，充淮南节度使。
以吏部侍郎郑畋为兵部侍郎，翰林学士承旨、户部侍郎卢携守本官，并同平章事。
十一月，庚寅，日南至，群臣上尊号曰圣神聪睿仁哲孝皇帝；改元。
魏博节度使韩允中薨，军中立其子节度副使简为留后。
南诏寇西川，作浮梁，济大渡河。
防河都知兵马使、黎州刺史黄景复俟其半济，击之，蛮败走，断其浮梁。
十二月，党项、回鹘寇天德军。
南诏乘胜陷黎州，入邛峡关，攻雅州。
大渡河溃兵奔入邛州，成都惊扰，民争入城，或北奔他州。
城中大为守备，而堑垒比向时严固。
以韩简为魏博留后。
初，回鹘屡求册命，诏遣册立使郗宗莒诣其国。
自懿宗以来，奢侈日甚，用兵不息，赋敛愈急。
唐僖宗惠圣恭定孝皇帝乾符二年（乙未公元875年）。
春，正月，丙戌，以高骈为西川节度使。
辛已，上祀圜丘；赦天下。
高骈至剑州，先遣使走马开成都门。
或曰：蛮寇逼近成都，相公尚远，万一豨突，奈何。
骈曰：吾在交趾破蛮二十万众，蛮闻我来，逃窜不暇，何敢辄犯成都。
今春气向暖，数十万人蕴积城中，生死共处，污秽郁蒸，将成疠疫，不可缓也。
使者至成都，开城纵民出，各复常业，乘城者皆下城解甲，民大悦。
蛮方攻雅州，闻之，遣使请和，引兵去。
骈又奏：南蛮小丑，易以枝梧。
今西川新旧兵已多，所发长武、鄜坊、河东兵，徒有劳费，并乞勒还。
敕止河东兵而己。
上之为普王也，小马坊使田令孜有宠，及即位，使知枢密，遂擢为中尉。
上时年十四，专事游戏，政事一委令孜，呼为阿父”。
令孜颇读书，多巧数，招权纳贿，除官及赐绯紫皆不关白于上。
每见，常自备果食两盘，与上相对饮啖，从容良久而退。
上与内园小儿狎昵，赏赐乐工、伎儿，所费动以万计，府藏空竭。
令孜说上籍两市商旅宝货悉输内库，有陈诉者，付京兆杖杀之。
宰相以下，钳口莫敢言。
高骈至成都，明日，发步骑五千追南诏，至大渡河，杀获甚众，擒其酋长数十人，至成都，斩之。
修复邛崃关、大渡河诸城栅，又筑城于戎州马湖镇，号平夷军；又筑城于沐源川，皆蛮入蜀之要道也，各置兵数千戍之。
自是蛮不复入寇。
骈召黄景复，责以大渡河失守，腰斩之。
骈又奏请自将本管及天平、昭义、义成等军共六万人击南诏，诏不许。
先是，南诏督爽屡牒中书，，中书不答。
卢携奏称：如此，则蛮益骄，谓唐无以答，宜数其十代受恩以责之。
然自中书发牒，则嫌于体敌，请赐高骈及岭南西道节度使辛谠诏，使录诏白，牒与之。
从之。
三月，以魏博留后韩简为节度使。
去岁，感化军发兵诣灵武防秋，会南诏寇西川，敕往救援。
未至成都，蛮退，遣还；至凤翔，不肯诣灵武，欲擅归徐州。
内养王裕本、都将刘逢搜擒唱帅者胡雄等八人，斩之，众然后定。
初，南诏围成都，杨庆复以右职优给募突将以御之，成都由是获全。
及高骈至，悉令纳牒，又托以蜀中屡遭蛮寇，人未复业，停其禀给，突将皆忿怨。
骈好妖术，每发兵追蛮，皆夜张旗立队，对将士焚纸画人马，散小豆，曰：蜀兵懦怯，今遣玄女神兵前行。
军中壮士皆耻之。
又索阖境官有出于胥吏者，皆停之。
令民间皆用足陌钱，陌不足者皆执之，劾以行赂，取与皆死。
刑罚严酷，由是蜀人皆不悦。
加成德节度使王景崇兼侍中。
浙西狼山镇遏使王郢等六十九人有战功，节度使赵隐赏以职名而不给衣粮，郢等论诉不获，遂劫库兵作乱，行收党众近万人，攻陷苏、常，乘舟往来，泛江入海，转掠二浙，南及福建，大为人患。
五月，以太傅、分司令狐綯同平章事，充凤翔节度使。
司空、同平章事萧倣薨。
六月，以御史大夫节蔚为中书侍郎、同平章事。
辛未，高骈阴籍突将之名，使人夜掩捕之，围其家，挑墙坏户而入，老幼孕病，悉驱去杀之，婴儿或扑于阶，或击于柱，流血成渠，号哭震天，死者数千人，夜，以车载尸投之于江。
王仙芝及其党尚君长攻陷濮州、曹州，众至数万。
冤句人黄巢亦聚众数千人应仙芝。
巢少与仙芝皆以贩私盐为事，巢善骑谢，喜任侠，粗涉书传，屡举进士不第，遂为盗，与仙芝攻剽州县，横行山东，民之困于重敛者争归之，数月之间，众至数万。
卢龙节度使张公素，性暴戾，不为军士所附。
大将李茂勋，本回鹘阿布思之族，回鹘败，降于张仲武；仲武使戍边，屡有功，赐姓名。
秋，七月，蝗自东而西，蔽日，所过赤地。
京兆尹杨知至奏蝗入京畿，不食稼，皆抱荆棘而死。
宰相皆贺。
八月，李茂勋为卢龙节度使。
九月，左补阙董禹谏上游畋、乘驴击球，上赐金帛以褒之。
邠宁节度使李侃奏为假父华清宫使道雅求赠官，禹上疏论之，语颇侵宦官。
枢密使杨复恭等列诉于上，冬，十月，禹坐贬郴州司马。
复恭，钦义之养孙也。
昭义军乱，大将刘广逐节度使高湜，自为留后。
回鹘还至罗川，十一月，遣使者同罗榆禄入贡；赐拯接绢万匹。
唐僖宗惠圣恭定孝皇帝乾符三年（丙申公元876年）。
赐兗海节度号泰宁军。
三月，卢龙节度使李茂勋请以其子幽州左司马可举知留后，自求致仕。
诏茂勋以左仆射致仕，以可举为卢龙留后。
门下侍郎、同平章事崔彦昭罢为太子太傅。
南诏遣使者诣高骈求和而盗边不息，骈斩其使者。
蛮之陷交趾也，虏安南经略判官杜骧妻李瑶。
原州刺史史怀操贪暴，夏，四月，军乱，逐之。
赐宣武、感化节度、泗州防御使密诏，选精兵数百人于巡内游奕，防卫纲船，五日一具上供钱米平安状闻奏。
五月，昭王汭薨。
以卢龙留后李可举为节度使。
六月，抚王纮薨。
雄州地震裂，水涌，坏州城及公私户舍俱尽。
秋，七月，以前岩州刺史高杰为左骁卫将军，充缘海水军都知兵马使，以讨王郢。
鄂王润薨。
加魏博节度使韩简同平章事。
宋威击王仙芝于沂州城下，大破之，仙芝亡去。
加成德节度使王景崇兼中书令。
九月，乙亥朔，日有食之。
丙子，王仙芝陷汝州，执刺史王镣。
镣，鐸之从父兄弟也。
东都大震，士民挈家逃出城。
乙酉敕王仙芝、尚君长罪，除官，以招谕之。
仙芝陷阳武，攻郑州，昭义监军判官雷殷符屯中牟，击仙芝，破走之。
冬，十月，仙芝南攻唐、邓。
西川节度使高骈筑成都罗城，使僧景仙规度，周二十五里，悉召县令庀徒赋役，吏受百钱以上皆死。
役之始作也，骈恐南诏扬声入寇，虽不敢决来，役者必惊扰，乃奏遣景仙托游行入南诏，说谕骠信使归附中国，仍许妻以公主，因与议二国礼仪，久之不决。
骈又声言欲巡边，朝夕通烽火，至大渡河，而实不行，蛮中惴恐。
由是讫于城成，边候无风尘之警。
先是，西川将吏入南诏，骠信皆坐受其拜，骈以其俗尚浮屠，故遣景仙往，骠信果帅其大臣迎拜，信用其言。
王仙芝攻郢、复二州，陷之。
王郢因温州刺史鲁寔请降，寔屡为之论奏，敕郢诣阙。
郢拥兵迁延，半年不至，固求望海镇使；朝廷不许，以郢为右率府率，仍令左神策军补以重职，其先所掠之财，并令给与。
十二月，王仙芝攻申、光、庐、寿、舒、通等州。
青、沧军士戍安南，还，至桂州，逐观察使李瓒。
瓒，宗闵之子也。
以右谏议大夫张禹谟为桂州观察使。
桂管监军李维周骄横，瓒曲奉之，浸不能制。
招讨副使、都监杨复光奏尚君长弟让据查牙山，官军退保邓州。
复光，玄价之养子也。
仙芝得之甚喜，镣、渥皆贺。
未退，黄巢以官不及己，大怒曰：始者共立大誓，横行天下，今独取官赴左军，使此五千馀众安所归乎。
因殴仙芝，伤其首，其众喧噪不已。
仙芝畏众怒，遂不受命。
大掠蕲州，城中之人，半驱半杀，焚其庐舍。
渥奔鄂州，敕使奔襄州，镣为贼所拘。
贼乃分其军三千馀人从仙芝及尚君长，二千馀人从巢，各分道而去。
唐僖宗惠圣恭定孝皇帝乾符四年（丁酉公元877年）。
春，正月，王郢诱鲁寔入舟中，执之，将士从寔者皆奔溃。
朝廷闻之，以右龙武大将军宋皓为江南诸道招讨使，先征诸道兵外，更发忠武、宣武、感化三道、宣、泗二州兵，新旧合万五千馀人，并受皓节度。
二月，郢攻陷望海镇，掠明州，又攻台州，陷之；刺史王葆退守唐光。
诏二浙、福建各出舟师以讨之。
王仙芝陷鄂州。
黄巢陷郓州，杀节度使薛崇。
南诏酋龙嗣立以来，为边患殆二十年，中国为之虚耗，而其国中亦疲弊。
酋龙卒，谥曰景庄皇帝；子法立，改元贞明承智大同，国号鹤拓，亦号大封人。
法好畋猎酣饮，委国事于大臣。
闰月，岭南西首节度使辛谠奏南诏遣陁西段瑳宝等来请和，且言诸道兵戍邕州岁久，馈饷之费，疲弊中国，请许其和，使赢瘵息肩。
诏许之。
谠遣大将杜弘等赍书币，送瑳宝还南诏，但留荆南、宣歙数军戍邕州，自馀诸道兵什减其七。
王郢横行浙西，镇海节度使裴璩严兵设备，不与之战，密招其党朱实降之，散其徒六七千人，输器械二十馀万，舟航、粟帛称是。
敕以实为金吾将军。
三月，黄巢陷沂州。
夏，四月，壬申朔，日有食之。
贼帅柳彦璋剽掠江西。
陕州军乱，逐观察使崔碣；贬碣杯州司马。
黄巢与尚让合兵保查牙山。
五月，甲子，以给事中杨损为陕虢观察使。
损至官，诛首乱者。
损，嗣复之子也。
初，桂管观察使李瓚失政，支使薛坚石屡规正之，瓚不能从。
及瓚被逐，坚石摄留务，移牒邻道，禁遏乱兵，一方以安。
诏擢坚石为国子博士。
六月，柳彦璋袭陷江州，执刺史陶祥，使祥上表，彦璋亦自附降状。
忠武都将李可戍边还，至州，迫胁主帅，索旧尔粮盐，留止四日，阖境震惊。
秋，七月，还至许州，节度使崔安潜悉按诛之。
庚申，王仙芝、黄巢攻宋州，三道兵与战，不利，贼遂围宋威于宋州。
甲寅，左威卫上将军张自勉将忠武兵七千救宋州，杀贼二千余人，贼解围遁去。
王铎、卢携欲使张自勉以所将兵受宋威节度，郑畋以为威与自勉已有疑忿，若在麾下，必为所杀，不肯署奏。
八月，辛未，铎、携诉于上，求罢免；庚辰，畋请归浐川养疾；上皆不许。
王仙芝陷安州。
唐僖宗惠圣恭定孝皇帝广明元年（庚子公元880年）。
十一月，河中都虞候王重荣作乱，剽掠坊市俱空。
诏河东节度使郑从谠以本道兵授诸葛爽及代州刺史朱玫，使南讨黄巢。
乙卯，以代北都统李琢为河阳节度使。
辛酉，以王重荣权知河中留后，以河中节度使同平章事李都为太子少傅。
汝郑把截制置都指挥使齐克让奏黄巢自称天补大将军，转牒诸军云，各宜守垒，勿犯吾锋。
吾将入东都，即至京邑，自欲问罪，无预众人。
上召宰相议之。
豆卢瑑、崔沆请发关内诸镇及两神策军守潼关。
壬戌，日南至，上开延英，对宰要泣下。
观军容使田令孜奏：请选左右神策军弓弩手守潼关，臣自为都指挥制置把截使。
上曰：侍卫将士，不习征战，恐未足用。
令孜曰：昔安禄山构逆，玄宗幸蜀以避之。
崔沆曰：禄山众才五万，比之黄巢，不足言矣。
豆卢瑑曰：哥舒翰以十五万众不能守潼关，今黄巢众六十万，而潼关又无哥舒之兵。
若令孜为社稷计，三川帅臣皆令孜腹心，比于玄宗则有备矣。
上不怿，谓令孜曰：卿且为朕发兵守潼关。
是日，上幸左神策军，亲阅将士。
令孜荐左军马军将军张承范、右军步军将军王师会、左军兵马使赵珂。
上召见三人，以承范为兵马先锋使兼把截潼关制置使，师会为制置关塞粮料使，珂为句当寨栅使，令孜为左右神策军内外八镇及诸道兵马都指挥制置招讨等使，飞龙使杨复恭为副使。
癸亥，齐克让奏：黄巢已入东都境，臣收军退保潼关，于关外置寨。
辛未，陕州奏东都已陷。
壬申，以田令孜为汝、洛、晋、绛、同、华都统，将左、右军东讨。
是日，贼陷虢州。
以神策将罗元杲为河阳节度使。
以周岌为忠武节度使。
初，薛能遣牙将上蔡秦宗权调发至蔡州，闻许州乱，托云赴难，选募蔡兵，遂逐刺史，据其城。
及周岌为节度使，即以宗权为蔡州刺史。
十二月，庚辰朔，承范等至潼关，搜菁中，得村民百许，使运石汲水，为守御之备。
与齐克让军皆绝粮，士卒莫有斗志。
辛巳，贼急攻潼关，承范悉力拒之，自寅及申，关上矢尽，投石以击之。
关外有天堑，贼驱民千馀人入其中，掘土填之，须臾，即平，引兵而度。
夜，纵火焚关楼俱尽。
承范分兵八百人，使王师会守禁坑，比至，贼已入矣。
壬午旦，贼夹攻潼关，关上兵皆溃，师会自杀，承范变服，帅馀众脱走。
至野狐泉，遇奉天援兵二千继至，承范曰：汝来晚矣。
博野、凤翔军还至渭桥，见所募新军衣裘温鲜，怒曰：此辈何功而然，我曹反冻馁。
遂掠之，更为贼乡导，以趣长安。
贼之攻潼关也，朝廷以前京兆尹萧廪为东道转运粮料使。
廪称疾，请休官，贬贺州司户。
黄巢入华州，留其将乔钤守之。
河中留后王重荣请降于贼。
癸未，制以巢为天平节度使。
甲申，以翰林学士承旨、尚书左丞王徽为户部侍郎，翰林学士、户部侍郎裴澈为工部侍郎，并同平章事。
以卢携为太子宾客、分司。
田令孜闻黄巢已入关，恐天子责己，乃归罪于携而贬之，荐徽、澈为相。
晡时，黄巢前锋将柴存入长安，金吾大将军张直方帅文武数十人迎巢于霸上。
民夹道聚观，尚让历谕之曰：黄王起兵，本为百姓，非如李氏不爱汝曹，汝曹但安居毋恐。
上趣骆谷，凤翔节度使郑畋谒上于道次，请车驾留凤翔。
壬辰，巢即皇帝位于含元殿，画皁缯为衮衣，击战鼓数百以代金石之乐。
诸葛爽以工北行营兵顿栎阳，黄巢将砀山朱温屯东渭桥，巢使温诱说之，爽遂降于巢。
温少孤贫，与兄昱、存随母王氏依萧县刘崇家，崇数笞辱之，崇母独怜之，戒家人曰：朱三非常人也，汝曹善遇之。
巢以诸葛爽为河阳节度使，爽赴镇，罗元杲发兵拒之，士卒皆弃甲迎爽，元杲逃奔行在。
郑畋还凤翔，召将佐议拒贼，皆曰：贼势方炽，且宜从容以俟兵集，乃图收复。
畋曰：诸君劝畋臣贼乎。
因闷绝仆地，甃伤其面，自午到明旦，尚未能言。
会巢使者以赦书至，监军彭敬柔与将佐序立宣示，代畋草表署名以谢巢。
监军与巢使者宴，乐奏，将佐以下皆哭。
使者怪之，幕客孙储曰：以相公风痹不能来，故悲耳。
民间闻者无不泣。
畋闻之曰：吾固知人心尚未厌唐，贼授首无日矣。
乃刺指血为表，遣所亲间道诣行在，召将佐谕以逆顺，皆听命，复刺血与盟，然后完城堑，缮器械，训士卒，密约邻道合兵讨贼，邻道皆许诺发兵，会于凤翔。
时禁军分镇关中兵尚数万，闻天子幸蜀，无所归，畋使人招之，皆往从畋，畋分财以结其心，军势大振。
丁酉，车驾至兴元，诏诸道各出全军收复京师。
豆卢瑑、崔沆及左仆射于琮、右仆射刘邺、太子少师裴谂、御史中丞赵濛、刑部侍郎李溥、京兆尹李汤扈从不及，匿民间，巢搜获，皆杀之。
广德公主曰：我唐室之女，誓与于仆射俱死。
将作监郑綦、库部郎中郑系义不臣贼，举家自杀。
左金吾大将军张直方虽臣于巢，多纳亡命，匿公卿于复壁。
初，枢密使杨复恭荐处士河间张濬，拜太常博士，迁度支员外郎。
黄巢逼潼关，濬避乱商山。
上幸兴元，道中无供顿，汉阴令李康以骡负糗粮数百驮献之，从行军士始得食。
上问康：卿为县令，何能如是。
对曰：臣不及此，乃张濬员外教臣。
上召濬诣行在，拜兵部郎中。
义武节度使王处存闻长安失守，号哭累日，不俟诏命，举军入援，遣二千人间道诣兴元卫车驾。
黄巢遣使调发河中，前后数百人，吏民不胜其苦。
陈敬瑄闻车驾出幸，遣步骑三千奉迎，表请幸成都。
时从兵浸多，兴元储偫不丰，田令孜亦功上。
上从之。
唐僖宗惠圣恭定孝皇帝中和元年（辛丑公元881年）。
春，正月，车驾发兴元。
加牛勖同平章事。
陈敬瑄以扈从之人骄纵难制，有内园小儿先至成都，游于行宫，笑曰：人言西川是蛮，今日观之，亦不恶。
敬瑄执而杖杀之，由是众皆肃然。
敬瑄迎谒于鹿头关。
辛未，上至绵州，东川节度使杨师立谒见。
壬申，以工部侍郎、判度支萧遘同平章事。
郑畋约前朔方节度使田弘夫、泾原节度使程宗楚同讨黄巢。
丁丑，车驾至成都，馆于府舍。
上遣中使趣高骈讨黄巢，道路相望，骈终不出兵。
上至蜀，犹冀骈立功，诏骈巡内刺史及诸将有功者，自监察至常侍，听以墨敕除讫奏闻。
裴澈自贼中奔诣行在。
时百官未集，乏人草制，右拾遗乐朋龟谒田令孜而拜之，由是擢为翰林学士。
张濬先亦拜令孜。
令孜尝召宰相及朝贵饮酒，濬耻于众中拜令孜，乃先谒令孜，谢酒。
及宾客毕集，令孜言曰：令孜与张郎中清浊异流，尝蒙中外，既虑玷辱，何惮改更，今日于隐处谢酒则又不可。
濬惭懼无所容。
二月，乙卯朔，以太子少师王铎守司徒兼门下侍郎、同平章事。
丙申，加郑畋同平章事。
加淮南节度使高骈东面都统，加河东节度使郑从谠兼侍中，依前行营招讨使。
代北监军陈景思帅沙陀酋长李友金及萨葛、安庆、吐谷浑诸部入援京师。
以枢密使杨复光为京城西南面行营都监。
壬子，加陈敬瑄同平章事。
甲寅，敬瑄奏遣左黄头军使李鋋将兵击黄巢。
辛酉，以郑畋为京城四面诸军行营都统。
赐畋诏：凡蕃、汉将士赴难有功者，并听以墨敕除官。
畋奏以泾原节度使程宗楚为副都统，前朔方节度使唐弘夫为行军司马。
黄巢遣其将尚让、王播帅众五万寇凤翔，畋使弘夫伏兵要害，自以兵数千，多张旗帜，疏陈于高冈。
贼以畋书生，轻之，鼓行而前，无复行伍，伏发，贼大败于龙尾陂，斩首二万馀级，伏尸数十里。
黄巢得王徽，逼以官，徽阳瘖，不从。
月馀，逃奔河中，遣人间道奉绢表诣行在。
诏以徽为兵部尚书。
前夏绥节度使诸葛爽复自河阳奉表自归，即以为河阳节度使。
宥州刺史拓跋思恭，本党项羌也，纠合夷、夏兵会鄜延节度使李孝昌于鄜州，同盟讨贼。
奉天镇使齐克俭遣使诣郑畋求自效。
甲子，畋传檄天下籓镇，合兵讨贼。
时天子在蜀，诏令不通，天下谓朝廷不能复振，及得畋檄，争发兵应之。
贼懼，不敢复窥京西。
以拓跋思恭权知夏绥节度使。
是时，唐弘夫屯渭北，王重荣屯沙苑，王处存屯渭桥，拓跋思恭屯武功，郑畋屯盩厔。
弘夫乘龙尾之捷，进薄长安。
壬午，黄巢帅众东走，程宗楚先自延秋门入，弘夫继至，处存帅锐卒五千夜入城。
坊市民喜，争欢呼出迎官军，或以瓦砾击贼，或拾箭以供官军。
宗楚等恐诸将分其功，不报凤翔、鄜夏，军士释兵入第舍，掠金帛、妓妾。
处存令军士首系白𢄼为号，坊市少年或窃其号以掠人。
贼露宿霸上，诇知官军不整，且诸军不相继，引兵还袭之，自诸门分入，大战长安中，宗楚、弘夫死，军士重负不能走，是以甚败，死者什八九。
处存收馀众还营。
丁亥，巢复入长安，怒民之助官军，纵兵屠杀，流血成川，谓之洗城。
于是诸军皆退，贼势愈炽。
贼所署同州刺史王溥、华州刺史乔谦、商州刺史宋岩闻巢弃长安，皆率众奔邓州，朱温斩溥、谦，释岩，使还商州。
庚寅，拓跋思恭、李孝昌与贼战于王桥，不利。
诏以河中留后王重荣为节度使。
贼众上黄巢尊号曰承天应运启圣睿文宣武皇帝。
黄巢之克长安也，忠武节度使周岌降之。
岌尝夜宴，急召监军杨复光，左右曰：周公臣贼，将不利于内侍，不可往。
复光曰：事已如此，义不图全。
即诣之。
酒酣，岌言及本朝，复光泣下，良久，曰：丈夫所感者，恩义耳。
公自匹夫为公侯，奈何舍十八叶天子而臣贼乎。
岌亦流涕曰：吾不能独拒贼，故貌奉而心图之。
今日召公，正为此耳。
因沥酒为盟。
是夕，复光遣其养子守亮杀贼使者于驿。
时秦宗权据蔡州，不从岌命，复光将忠武兵三千诣蔡州，说宗权同举兵讨巢。
宗权遣其将王淑将兵三千从复光击邓州，逗留不进，复光斩之，并其军，分忠武八千人为八都，遣牙将鹿晏弘、晋晖、王建、韩建、张造、李师泰、庞从等八人将之。
王建，舞阳人；韩建，长社人；晏弘、晖、造、师泰，皆许州人也。
复光帅八都与朱温战，败之，遂克邓州，逐北至蓝桥而还。
昭义节度使高浔会王重荣攻华州，克之。
六月，戊戌，以郑畋为司空兼门下侍郎、同平章事，都统如故。
李克用遇大雨，己亥，引兵北还，陷忻、代二州，因留居代州。
郑从谠遣教练使论安等军百井以备之。
邠宁节度副使朱玫屯兴平，黄巢将王播围兴平，玫退屯奉天及龙尾陂。
西川黄头军使李鋋将万人，巩咸将五千人屯兴平，为二寨，与黄巢战，屡捷。
秋，七月，丁巳，改元，赦天下。
庚申，以翰林学士承旨、兵部侍郎韦昭度同平章事。
论安自百井擅还，郑从谠不解靴衫斩之，灭其族。
初，车驾至成都，蜀军赏钱人三缗。
丙寅，令孜宴土客都头，以金杯行酒，因赐之，诸都头皆拜而受，西川黄头军使郭琪独不受，起言曰：诸将月受俸料，丰赡有馀，常思难报，岂敢无厌。
愿军容减诸将之赐以均蜀军，使土客如一，则上下幸甚。
上日夕专与宦官同处，议天下事，待外臣殊疏薄。
庚午，左拾遗孟昭图上疏，以为：治安之代，遐迩犹应同心；多难之时，中外尤当一体。
去冬车驾西幸，不告南司，遂使宰相、仆射以下悉为贼所屠，独北司平善。
况今朝臣至者，皆冒死崎岖，远奉君亲，所宜自兹同休等戚。
伏见前夕黄头军作乱，陛下独与令孜、敬瑄及诸内臣闭城登楼，并不召王铎已下及收朝臣入城。
翌日，又不对宰相，亦不宣慰朝臣。
臣备位谏官，况今未知圣躬安否，况疏冗乎。
傥群臣不顾君上，罪固当诛；若陛下不恤群臣，于义安在。
夫天下者，高祖、太宗之天下，非北司之天下；天子者，四海九州之天子，非北司之天子。
北司未必尽可信，南司未必尽无用。
岂天子与宰相了无关涉，朝臣皆若路人。
如此，恐收复之期，尚劳宸虑，尸禄之士，得以宴安。
臣躬被宠荣，职在裨益，虽遂事不谏，而来者可追。
疏入，令孜屏不奏。
辛未，矫诏贬昭图嘉州司户，遣人沉于蟆颐津，闻者气塞而莫敢言。
鄜延节度使李孝昌、权夏州节度使拓跋思恭屯东渭桥，黄巢遣朱温拒之。
以义武节度使王处存为东南面行营招讨使，以邠宁节度副使朱玫为节度使。
八月，己丑夜，星交流如织，或大如杯碗，至丁酉乃止。
武宁节度使支详遣牙将时溥、陈璠将兵五千入关，讨黄巢，二人皆详所奖拔也。
溥至东都，矫称详命，召师还与璠合兵，屠河阴，掠郑州而东。
及彭城，详迎劳，犒赏甚厚。
详不能制，出居大彭馆，溥自知留务。
杨复光奏升蔡州为奉国军，以秦宗权为防御使。
寿州屠者王绪与妹夫刘行全聚众五百，盗据本州，月馀，复陷光州，自称将军，有众万馀人。
秦宗权表为光州刺史。
固始县佐王潮及弟审邽、审知皆以材气知名，绪以潮为军正，使典盗粮，阅士卒，信用之。
高浔与黄巢将李详战于石桥，浔败，奔河中，详乘胜复取华州。
巢以详为华州刺史。
以权知夏绥节度使拓跋思恭为节度使。
宗正少卿嗣曹王龟年自南诏还，骠信上表款附，请悉遵诏旨。
九月，李孝昌、拓跋思恭与尚让、朱温战于东渭桥，不利，引去。
初，高骈与镇海节度使周宝俱出神策军，骈以兄事宝。
高骈召石镜镇将董昌至广陵，欲与之俱击黄巢。
昌将钱镠说昌曰：观高公无讨贼心，不若以扞御乡里为辞而去之。
会杭州刺史路审中将之官，行至嘉兴，昌自石镜引兵入杭州，审中懼而还。
昌自称杭州都押牙、知州事，遣将吏请于周宝。
临海贼杜雄陷台州。
辛酉，立皇子震为建王。
忠武监军杨复光屯武功。
永嘉贼朱褒陷温州。
凤翔行军司马李昌言将本军屯兴平。
天平节度使、南面招讨使曹全晸与贼战死，军中立其兄子存实为留后。
十一月，乙巳，孟楷、硃温袭鄜、夏二军于富平，二军败，奔归本道。
郑畋至凤州，累表辞位。
诏以畋为太子少傅、分司，以李昌言为凤翔节度行营招讨使。
以门下侍郎、同平章事裴澈为鄂岳观察使。
加镇海节度使周宝同平章事。
遂昌贼卢约陷处州。
十二月，江西将闵勖戍湖南，还，过潭州，逐观察使李裕，自为留后。
以感化留后时溥为节度使。
赐夏州号定难军。
初，高骈镇荆南，补武陵蛮雷满为牙将，领蛮军，从骈至淮南，逃归，聚众千人，袭朗州，杀刺史崔翥，诏以满为朗州留后。
唐僖宗惠圣恭定孝皇帝中和二年（壬寅公元882年）。
春，正月，辛亥，以王铎兼中书令，充诸道行营都都统，权知义成节度使，俟罢兵复还政府。
高骈但领盐铁转运使，罢其都统及诸使。
听王铎自辟将佐，以太子少师崔安潜为副都统。
辛未，以周岌、王重荣为都都统左右司马，诸葛爽及宣武节度使康实为左右先锋使，时溥为催遣纲运租赋防遏使，以右神策观军容使西门思恭为诸道行营都都监。
黄巢以朱温为同州刺史，令温自取之。
二月，同州刺史米诚奔河中，温遂据之。
己卯，以太子少傅、分司郑畋为司空兼门下侍郎、同平章事，召诣行在，军务一以咨之。
以王铎兼判户部事。
朱温寇河中，王重荣击败之。
以李昌言为京城西面都统，朱玫为河南都统。
泾原节度使胡公素薨，军中请命于都统王铎，承制以大将张钧为留后。
陈敬瑄多遣人历县镇诇事，谓之寻事人，所至多所求取。
有二人过资阳镇，独无所求。
镇将谢弘让邀之，不至。
自疑有罪，夜，亡入群盗中。
明旦，二人去，弘让实无罪也。
捕盗使杨迁诱弘让出首而执以送使，云讨击擒获，以求功。
敬瑄不之问，杖弘让脊二十，钉于西城二七日，煎油泼之，又以胶麻掣其疮，备极惨酷，见者冤之。
又有邛州牙官阡能，因公事违期，避杖，亡命为盗。
杨迁复诱之，能方出首，闻弘让之冤，大骂杨迁，发愤为盗，驱掠良民，不从者举家杀之。
逾月，众至万人，立部伍，署职级，横行邛、雅二州间，攻陷城邑，所过涂地。
以右神策将军齐克俭为左右神策内外八镇兼博野、奉天节度使。
赐鄜坊军号保大。
夏，四月，甲午，加陈敬瑄兼侍中。
赫连铎、李可举与李克用战，不利。
初，高骈好神仙，有方士吕用之坐妖党，亡命归骈，骈厚待之，补以军职。
骈旧将梁缵、陈珙、冯绶、董瑾、俞公楚、姚归礼素为骈所厚，用之欲专权，浸以计去之。
用之又引其党张守一、诸葛殷共蛊惑骈。
守一本沧、景村民，以术干骈，无所遇，穷困甚，用之谓曰：但与吾同心，勿忧不富贵。
遂荐于骈，骈宠待埒于用之。
用之又刻青石为奇字云：玉皇授白云先生高骈。
密令左右置道院香案。
骈得之，惊喜。
用之曰：玉皇以公焚修功著，将补真官，计鸾鹤不日当降此际。
用之等谪限亦满，必得陪幢节，同归上清耳。
是后，骈于道院庭中刻木鹤，时着羽服跨之，日夕斋醮，炼金烧丹，费以巨万计。
用之微时，依止江阳后土庙，举动祈祷。
及得志，白骈崇大其庙，极江南工材之选，每军旅大事，以少牢祷之。
用之又言神仙好楼居，说骈作迎仙楼，费十五万缗。
用之每对骈呵叱风雨，仰揖空际，云有神仙过云表。
骈辄随而拜之。
然常厚赂骈左右，使伺骈动静，共为欺罔，骈不之寤。
左右小有异议者，辄为用之陷死不旋踵，但潜抚膺鸣指，口不敢言。
骈倚用之如左右手，公私大小之事皆决于用之，退贤进不肖，淫刑滥赏，骈之政事于是大坏矣。
用之知上下怨愤，恐有窃发，请置巡察使。
骈即以用之领之，募险狯者百馀人，纵横闾巷间，谓之察子”，民间呵妻詈子，靡不知之。
用之欲夺人货财，掠人妇女，辄诬以叛逆，搒掠取服，杀其人而取之，所破灭者数百家，道路以目，将吏士民虽家居，皆重足屏气。
用之又欲以兵威胁制诸将，请选募诸军骁勇之士二万人，号左、右莫邪都。
用之侍妾百馀人，自奉奢靡，用度不足，辄留三司纲输其家。
王铎将两川、兴元之军屯灵感寺，泾原屯京西，易定、河中屯渭北，邠宁、凤翔屯兴平，保大、定难屯渭桥，忠武屯武功，官军四集。
唐僖宗惠圣恭定孝皇帝中和二年（壬寅公元882年）。
五月，以湖南观察使闵勖权充镇南节度使。
至是，又逐江西观察使高茂卿，据洪州。
加淮南节度使高骈兼侍中，罢其盐铁转运使。
又曰：奸臣未悟，陛下犹迷，不思宗庙之焚烧，不痛园陵之开毁。
又曰：奸臣未悟’之言，何人肯认。
以天平留后曹存实为节度使。
黄巢攻兴平，兴平诸军退屯奉天。
加河阳节度使诸葛爽同平章事。
六月，以泾原留后张钧为节度使。
荆南节度使段彦谟与监军朱敬玫相恶，敬玫别选壮士三千人，号忠勇军，自将之。
秋，七月，己巳，以钟传为江西观察使，从高骈之请也。
传既去抚州，南城人危全讽复据之，又遣其弟仔倡据信州。
尚让攻宜君寨，会大雪盈尺，贼冻死者什二三。
蜀人韩求聚众数千人应阡能。
镇海节度使周宝奏高骈承制以贼帅孙端为宣歙观察使。
诏宝与宣歙观察使裴虔馀发兵拒之。
南诏上书请早降公主，诏报以方议礼仪。
以保大留后东方逵为节度使，充京城东面行营招讨使。
闰月，加魏博节度使韩简兼侍中。
八月，以兵部侍郎、判度支郑绍业同平章使，兼荆南节度使。
渐东观察使刘汉宏遣弟汉宥及马步都虞候辛约，将兵二万营于西陵，谋兼并浙西，杭州刺史董昌遣都知兵马使钱镠拒之。
壬子，镠乘雾夜济江，袭其营，大破之，所杀殆尽，汉宥、辛约皆走。
魏博节度使韩简亦有兼并之志，自将兵三万攻河阳，败诸葛爽于脩武；爽弃城走，简留兵戍之，因掠邢、洺而还。
李国昌自达靼帅其族迁于代州。
黄巢所署同州防御使朱温屡请益兵以扞河中，知右军事孟楷抑之，不报。
九月，丙戌，温杀其监军严实，举州降王重荣。
桂州军乱，逐节度使张从训，以前容管经略使崔焯为岭南西道节度使。
平卢大将王敬武逐节度使安师儒，自为留后。
初，朝廷以庞勋降将汤群为岚州刺史，群潜通沙陀，朝廷疑之，徙群怀州刺史，郑从谠遣使赍告身授之。
冬，十月，庚子朔，群杀使者，据城叛，附于沙陀。
壬寅，从谠遣马步都虞候张彦球将兵讨之。
韩简复引兵击郓州，节度使曹存实逆战，败死。
天平都将下邑朱瑄收馀众，婴城拒守，简攻之不下。
诏以瑄权知天平留后。
以朱温为右金吾大将军、河中行营招讨副使，赐名全忠。
李克用虽累表请降，而据忻、代州，数侵掠并、汾，争楼烦监。
以平卢大将王敬武为留后。
时诸道兵皆会关中讨黄巢，独平卢不至，王铎遣都统判官、谏议大夫张濬往说之。
刘汉宏又遣登高镇将王镇将兵七万屯西陵，钱镠复夜济江袭击，大破之，斩获万计，得汉宏补诸将官伪敕二百馀通。
黄巢兵势尚强，王重荣患之，谓行营都监杨复光曰：臣贼则负国，讨贼则力不足，奈何。
复光曰：雁门李仆射，骁勇，有强兵，其家尊与吾先人尝共事相善，彼亦有徇国之志。
所以不至者，以与河东结隙耳。
诚以朝旨谕郑公而召之，必来，来则贼不足平矣。
东面宣慰使王徽亦以为然。
时王铎在河中，乃以墨敕召李克用，谕郑从谠。
十一月，克用将沙陀万七千自岚、石路趣河中，不敢入太原境，独与数百骑过晋阳城下与从谠别，从谠以名马、器币赠之。
李详旧卒共逐黄思邺，推华阴镇使王遇为主，以华州降于王重荣，王铎承制以遇为刺史。
陈敬瑄以杨行迁等久无功，以押牙高仁厚为都招讨指挥使，将兵五百人往代之。
所欲诛者，阡能、罗浑擎、句胡僧、罗夫子、韩求五人耳，必不使横及百姓也。
明日，仁厚引兵发，至双流，把截使白文现出迎。
阡能闻仁厚将至，遣罗浑擎立五寨于双流之西，伏兵千人于野桥箐以邀官军。
仁厚诇知，引兵围之，下令勿杀，遣人释戎服入贼中告谕，如昨日所以语谍者。
贼大喜，呼噪，争弃甲投兵请降，拜如摧山。
仁厚悉抚谕，书其背，使归语寨中未降者，寨中馀众争出降。
浑擎狼狈弃寨走，其众执以诣仁厚，仁厚曰：此愚夫，不足与语。
械以送府。
悉命焚五寨及其甲兵，惟留旗帜，所降凡四千人。
又明旦，焚寨，使降者执旗先驱，一如双流。
至新津，韩求置十三寨皆迎降。
求自投深堑，其众钩出之，已死，斩首以献。
将士欲焚寨，仁厚止之曰：降人皆未食。
使先运出资粮，然后焚之。
新降者竞炊爨，与先降来告者共食之，语笑歌吹，终夜不绝。
明日，仁厚纵双流，穿口降者先归，使新津降者执旗前驱，且曰：入邛州境，亦可散归矣。
罗夫子置九寨于延贡，其众前夕望新津火光，已不眠矣。
及新津人至，罗夫子脱身弃寨奔阡能，其众皆降。
于是陈敬瑄枭韩求、罗夫子首于市，钉阡能、罗浑擎、句胡僧于城西，七日而冎之。
阡能孔目官张荣，本安仁进士，屡举不中第，归于阡能，为之谋主，为草书檄；阡能败，以诗启求哀于仁厚，仁厚送府，钉于马市。
自馀不戮一人。
十二月，以仁厚为眉州防御使。
陈敬瑄榜邛州，凡阡能等亲党皆不问。
未几，邛州刺史申捕获阡能叔父行全家三十五人系狱，请准法。
河东节度使郑从谠奏克岚州，执汤群，斩之。
以忻、代等州留后李克用为雁门节度使。
初，朝廷以郑绍业为荆南节度使，时段彦谟方据荆南，绍业惮之，逾半岁，乃至镇。
上幸蜀，召绍业还，以彦谟为节度使。
彦谟为朱敬玫所杀，复以绍业为节度使。
绍业畏敬玫，逗遛不进，军中久无帅，至是，敬玫署押牙陈儒知府事。
儒，江陵人也。
加奉天节度使齐克俭、河中节度使王重荣并同平章事。
初，克用弟克让为南山寺僧所杀，其仆浑进通归于黄巢。
孟方立既杀成麟，引兵归邢州，潞人请监军吴全勖知留后。
是岁，王铎墨制以方立知邢州事，方立不受，囚全勖；与铎书，愿得儒臣镇潞州，铎以郑冒图知昭义军事。
和州刺史秦彦使其子将兵数千袭宣州，逐观察使窦潏而代之。
唐僖宗惠圣恭定孝皇帝中和三年（癸卯公元883年）。
春，正月，李克用将李存贞败黄揆于沙苑；己巳，克用进屯沙苑。
乙亥，制以中书令、充诸道行营都统王铎为义成节度使，令赴镇。
田令孜欲归重北司，称铎讨黄巢久无功，卒用杨复光策，召沙陀而破之，故罢铎兵柄以悦复光。
又以副都统崔安潜为东都留守，以都都监西门思恭为右神策中尉，充诸道租庸兼催促诸道进军等使。
令孜自以建议幸蜀、收传国宝、列圣真容、散家财犒军为己功，令宰相籓镇共请加赏，上以令孜为十军兼十二卫观军容使。
成德节度使常山忠穆王王景崇死，军中立其子节度副使镕知留后事，时镕生十年矣。
以天平留后朱瑄为节度使。
二月，壬子，李克用进军乾阬，与河中、易定、忠武军合。
尚让等将十五万众屯于梁田陂，明日，大战，自午至晡，贼众大败，俘斩数万，伏尸三十里。
巢将王璠、黄揆袭华州，据之，王遇亡去。
初，光州刺史李罕之为秦宗权所攻，弃州奔项城，帅馀众归诸葛爽，爽以为怀州刺史。
甲子，李克用进围华州，黄思邺、黄揆婴城固守。
以王镕为成德留后。
以郑绍业为太子宾客、分司，以陈儒为荆南留后。
峡路招讨指挥使庄梦蝶为韩秀升、屈行从所败，退保忠州，应援使胡弘略战亦不利。
江、淮贡赋皆为贼所阻，百官无俸。
云安、淯井路不通，民间乏盐。
陈敬瑄奏以眉州防御使高仁厚为西川行军司马，将三千兵讨之。
加凤翔节度使李昌言同平章事。
以淮南押牙合肥杨行愍为庐州刺史。
行愍本庐州牙将，勇敢，屡有战功，都将忌之，白刺史郎幼复遣使出戍于外。
行愍过辞，都将以甘言悦之，问其所须，行愍曰：正须汝头耳。
遂起斩之，并将诸营，自称八营都知兵马使。
幼复不能制，荐于高骈，请以自代。
骈以行愍为淮南押牙，知庐州事，朝廷因而命之。
行愍闻州人王勖贤，召，欲用之，固辞。
问其子弟，曰：子潜，好学慎密，可任以事；弟子稔，有气节，可为将。
行愍召潜置门下，以稔及定远人季章为骑将。
己丑，以河中行营招讨副使朱全忠为宣武节度使，俟克复长安，令赴镇。
癸巳，李克用等拔华州，黄揆弃城走。
刘汉宏分兵屯黄岭、岩下、贞女三镇，钱镠将八都兵自富春击之，破黄岭，擒岩下镇将史弁、贞女镇将杨元宗。
汉安以精兵屯诸暨，镠又击破之，汉宏走。
庄梦蝶与韩秀升、屈行从战，又败。
李克用与忠武将庞从、河中将白志迁等引兵先进，与黄巢军战于渭南，一日三战，皆捷。
杨复光遣使告捷，百官入贺。
诏留忠武等军二万人，委大明宫留守王徽及京畿制置使田从异部分，守卫长安。
五月，加朱玫、李克用、东方逵同平章事。
升陕州为节度使，以王重盈为节度。
又建延州为保塞军，以保大行军司马、延州刺史李孝恭为节度使。
克用时年二十八，于诸将最少，而破黄巢，复长安，功第一，兵势最强，诸将皆畏之。
克用一目微眇，时人谓之独眼龙”。
诏以崔璆家贵身显，为黄巢相首尾三载，不逃不隐，于所在斩之。
初，上蔡人刘谦为岭南小校，节度使韦宙奇其器，以兄女妻之。
谦击群盗，屡有功，辛丑，以谦为封州刺史。
加东川节度使杨师立同平章事。
宣武节度使朱全忠帅所部数百人赴镇，秋，七月，丁卯，至汴州。
时汴、宋荐饥，公私穷竭，内外骄军难制，外为大敌所攻，无日不战，众心危懼，而全忠勇气益振。
诏以黄巢未平，加全忠东北面都招讨使。
南诏遣布燮杨奇肱来迎公主。
诏陈敬瑄与书，辞以銮舆巡幸，仪物未备，俟还京邑，然后出降。
奇肱不从，直前至成都。
以成德留后王镕、魏博留后乐行达、天平留后朱瑄为本道节度使。
司徒、门下侍郎、同平章事郑畋，虽当播越，犹谨法度。
八月，甲辰，李克用至晋阳，诏以前振武节度使李国昌为代北节度使，镇代州。
升湖南为钦化军，以观察使闵勖为节度使。
九月，如陈敬瑄兼中书令，进爵颍川郡王。
以荆南留后陈儒为节度使。
昭义节度使孟方立，以潞州地险人劲，屡篡主帅，欲渐弱之，及迁治所于邢州，大将家及富室皆徙山东，潞人不悦。
监军祁审诲因人心不安，使武乡镇使安居受潜以蜡丸乞师于李克用，请复军府于潞州。
以宗女为安化长公主，妻南诏。
十一月，甲子朔，秦宗权围许州。
忠武大将鹿晏弘帅所部自河中南掠襄、邓、金、洋，所过屠灭，声云西赴行在。
十二月，至兴元，逐节度使牛勖，勖奔龙州西山。
晏弘据兴元，自称留后。
武宁节度使时溥因食中毒，疑判官李凝古而杀之。
升浙东为义胜军，以刘汉宏为节度使。
赵犨遣人间道求救于邻道，于是周岌、时溥、朱全忠皆引兵救之。
全忠与黄巢之党战于鹿邑，败之，斩首二千馀级，遂引兵入亳州而据之。
唐僖宗惠圣恭定孝皇帝中和四年（甲辰公元884年）。
春，正月，以鹿晏弘为兴元留后。
赐魏博节度使乐行达名彦祯。
东川节度使杨师立以陈敬瑄兄弟权宠之盛，心不能平。
敬瑄之遣高仁厚讨韩秀升也，语之曰：成功而还，当奏天子，以东川相赏。
师立闻之，怒曰：彼此列籓，而遽以我疆土许人，是无天地也。
田令孜恐其为乱，因其不发兵防遏，征师立为右仆射。
黄巢兵尚强，周岌、时溥、朱全忠不能支，共求救于河东节度使李克用。
二月，克用将蕃、汉兵五万出天井关，河阳节度使诸葛爽辞以河桥不完，屯兵万善以拒之。
克用乃还兵自陕、河中渡河而东。
杨师立得诏书，怒，不受代，杀官告使及监军使，举兵，以讨陈敬瑄为名，大将有谏者辄杀之，进屯涪城，遣其将郝蠲袭绵州，不克。
丙午，以陈敬瑄为西川、东川、山南西道都指挥、招讨、安抚、处置等使。
三月，甲子，杨师立移檄行在百官及诸道将吏士庶，数陈敬瑄十罪，自言集本道将士、八州坛丁共十五万人，长驱问罪。
诏削师立官爵，以眉州防御使高仁厚为东川留后，将兵五千讨之，以西川押牙杨茂言为行军副使。
婺州人王镇执刺史黄碣，降于钱镠。
刘汉宏遣其将娄赉杀镇而代之，浦阳镇将蒋瓌召镠兵共攻婺州，擒赉而还。
碣，闽人也。
高骈从子左骁卫大将军澞，疏吕用之罪状二十馀幅，密以呈骈，且泣曰：用之内则假神仙之说，蛊惑尊听；外则盗节制之权，残贼百姓；将佐懼死，莫之敢言。
岁月浸深，羽翼将成，苟不除之，恐高氏弈代勋庸，一朝扫地矣。
因呜咽不自胜。
骈曰：汝醉邪。
命扶出。
明日，以澞状示用之，用之曰：四十郎尝以空乏见告，未获遵命，故有此憾。
因出澞手书数幅呈之。
骈甚惭，遂禁澞出入；后月馀，以澞知舒州事。
群盗陈儒攻舒州，澞求救于庐州。
杨行愍力不能救，谋于其将李神福，神福请不用寸刃而逐之。
乃多赍旗帜，间道入舒州，顷之，引舒州兵建庐州旗帜而出，指画地形，若布大陈状；贼懼，宵遁。
神福，洺州人也。
久之，群盗吴迥、李本复攻舒州，澞不能守，弃城走，骈使人就杀之。
杨行愍遣其将合肥陶雅、清流张训等将兵击吴迥、李本，擒斩之，以雅摄舒州刺史。
秦宗权遣其弟将兵寇庐州，据舒城，杨行愍遣其将合肥田頵击走之。
前杭州刺史路审中客居黄州，闻鄂州刺史崔绍卒，募兵三千人入据之。
武昌牙将杜洪亦逐岳州刺史而代之。
黄巢围陈州几三百日，赵犨兄弟与之大小数百战，虽兵食将尽，而众心益固。
尚让以骁骑五千进逼大梁，至于繁台，宣武将丰人朱珍、南华庞师古击却之。
癸酉，高仁厚屯德阳，杨师立遣其将郑君雄、张士安据鹿头关以拒之。
甲戌，李克用至汴州，营于城外，朱全忠固请入城，馆于上源驿。
克用妻刘氏，多智略，左右先脱归者以汴人为变告，刘氏神色不动，立斩之，阴召大将约束，谋保军以还。
比明，克用至，欲勒兵攻全忠，刘氏曰：公比为国讨贼，救东诸侯之急，今汴人不道，乃谋害公，自当诉之朝廷。
若擅举兵相攻，则天下孰能辨其曲直。
且彼得以有辞矣。
克用从之，引兵去，但移书责全忠。
全忠复书曰：前夕之变，仆不之知，朝廷自遣使者与杨彦洪为谋，彦洪既伏其辜，惟公谅察。
克用养子嗣源，年十七，从克用自上源山，矢石之间，独无所伤。
嗣源本胡人，名邈佶烈，无姓。
克用择军中骁勇者，多养为子，名回鹘张政之子曰存信，振武孙重进曰存进，许州王贤曰存贤，安敬思曰存孝，皆冒姓李氏。
丙子，克用至许州故寨，求粮于周岌，岌辞以粮乏，乃自陕济河还晋阳。
东川人并兵南攻中军，仁厚闻之，大开寨门，设炬火照之，自帅士卒为两翼伏道左右。
庚辰，时溥遣其将李师悦将兵万人追黄巢。
唐僖宗惠圣恭定孝皇帝中和四年（甲辰公元884年）。
六月，壬辰，东川留后高仁厚奏郑君雄斩杨师立出降。
仁厚围梓州久不下，乃为书射城中，道其将士曰：仁厚不忍城中玉石俱焚，为诸君缓师十日，使诸君自成其功。
若十日不送师立首，当分见兵为五番，番分昼夜以攻之，于此甚逸，于彼必困矣。
五日不下，四面俱进，克之必矣。
诸君图之。
数日，君雄大呼于众曰：天子所诛者元恶耳，他人无预也。
众呼万岁，大噪，突入府中，师立自杀，君雄挈其首出降。
仁厚献其首及妻子于行在，陈敬瑄钉其子于城北，敬瑄三子出观之，钉者呼曰：兹事行及汝曹，汝曹于后努力领取。
三子走马而返。
以高仁厚为东川节度使。
甲辰，武宁将李师悦与尚让追黄巢至瑕丘，败之。
秋，七月，壬午，时溥遣使献黄巢及家人首并姬妾，上御大玄楼受之。
宣问姬妾：汝曹皆勋贵子女，世受国恩，何为从贼。
其居首者对曰：狂贼凶逆，国家以百万之众，失守宗祧，播迁巴、蜀；今陛下以不能拒贼责一女子，置公卿将帅于何地乎。
上不复问，皆戮之于市。
人争与之酒，其馀皆悲怖昏醉，居首者独不饮不泣，至于就刑，神色肃然。
朱全忠击秦宗权，败示权于溵水。
李克用至晋阳，大治甲兵，遣榆次镇将雁门李承嗣奉表诣行在，自陈：有破黄巢大功，为朱全忠所图，仅能自免，将佐已下从行者三百馀人，并牌印皆没不返。
全忠仍榜东都、陕、孟，云臣已死，行营兵溃，令所在邀遮屠翦，勿令漏失，将士皆号泣冤诉，请复仇雠。
臣以朝廷至公，当俟诏命，拊循抑止，复归本道。
乞遣使按问，发兵诛讨，臣遣弟克勤将万骑在河中俟命。
时朝廷以大寇初平，方务姑息，得克用表，大恐，但遣中使赐优诏和解之。
克用前后凡八表，称：全忠妒功疾能，阴狡祸贼，异日必为国患。
惟乞下诏削其官爵，臣自帅本道兵讨之，不用度支粮饷。
上累遣杨复恭等谕指，称：吾深知卿冤，方事之殷，姑存大体。
克用终郁郁不平。
时籓镇相攻者，朝廷不复为之辨曲直。
由是互相吞噬，惟力是视，皆无所禀畏矣。
八月，李克用奏请割麟州隶河东，又奏请以弟克修为昭义节度使，皆许之。
九月，己未，加朱全忠同平章事。
以右仆射、大明宫留守王徽知京兆尹事。
上以长安宫室焚毁，故久留蜀未归。
徽招抚流散，户口稍归，复缮治宫室，百司粗有绪。
冬，十月，关东籓镇表请车驾还京师。
朱全忠之降也，义成节度使王铎为都统，承制除官。
全忠初镇大梁，事铎礼甚恭，铎依以为援。
而全忠兵浸强，益骄倨，铎知不足恃，表请还朝，徙铎为义昌节度使。
鹿晏弘之去河中，王建、韩建、张造、晋晖、李师泰各帅其众与之俱；及据兴元，以建等为巡内刺史，不遣之官。
晏弘猜忌，众心不附，王建、韩建素相亲善，晏弘尤忌之，数引入卧内，待之加厚。
二建相谓曰：仆射甘言厚意，疑我也，祸将至矣。
田令孜密遣人以厚利诱之，十一月，二建与张造、晋晖、李师泰帅众数千逃奔行在，令孜皆养为假子，赐与巨万，拜诸卫将军，使各将其众，号随驾五都。
又遣禁兵讨晏弘，晏弘率众弃兴元走。
初，宦者曹知慤，本华原富家子，有胆略。
黄巢陷长安，知悫归乡里，集壮士，据嵯峨山南，为堡自固，巢党不敢近。
鹿晏弘引兵东出襄州，秦宗权遣其将秦诰、赵德諲将兵会之，共攻襄州，陷之；山南东道节度使刘臣容奔成都。
十二月，己丑，陈敬瑄表辞三川都指挥、招讨、制置、安抚等使，从之。
初，黄巢转掠福建，建州人陈岩聚众数千保乡里，号九龙军，福建观察使郑镒奏为团练副使。
泉州刺史、左厢都虞候李连有罪，亡入溪洞，合众攻福州，岩击败之。
镒畏岩之逼，表岩自代，壬寅，以岩为福建观察使。
岩为治有威惠，闽人安之。
义昌节度使兼中书令王铎，厚于奉养，过魏州，侍妾成列，服御鲜华，如承平之态。
魏博节度使乐彦祯之子从训，伏卒数百人于漳南高鸡泊，围而杀之，及宾僚从者三百馀人皆死，掠其资装侍妾而还。
彦祯奏云为盗所杀，朝廷不能诘。
赐邠宁军号曰静难。
是岁，馀杭镇使陈晟逐睦州刺史柳超，颍州都知兵马使汝阴王敬荛逐其刺史，各领州事，朝廷因命为刺史。
均州贼帅孙喜聚众数千人，谋攻州城，刺史吕烨不知所为。
都将武当冯行袭伏兵江南，自乘小舟迎喜，谓曰：州人得良牧，无不归心，然公所从之卒大多，州人懼于剽掠，尚以为疑。
不若置军江北，独与腹心轻骑俱进，行袭请为前道，告谕州人，无不服者矣。
喜以为然，从之；既渡江，军吏迎谒，伏兵发，行袭手击喜，斩之，从喜者皆死，江北军望之俱溃。
山南东道节度使上其功，诏以行袭为均州刺史。
州西有长山，当襄、邓入蜀之道，群盗据之，抄掠贡赋，行袭讨诛之，蜀道以通。
凤翔节度使李昌言病，表弟昌符知留后。
昌言薨，制以昌符为凤翔节度使。
时黄巢虽平，秦宗权复炽，命将出兵，寇掠邻道，陈彦侵淮南，秦贤侵江南，秦诰陷襄、唐、邓，孙儒陷东都、孟、陕、虢，张晊陷汝、郑，卢瑭攻汴、宋，所至屠翦焚荡，殆无孑遗。
其残暴又甚于巢，军行未始转粮，车载盐尸以从。
北至卫、滑，西及关辅，东尽青、齐，南出江、淮，州镇存者仅保一城，极目千里，无复烟火。
上将还长安、畏宗权为患。
唐僖宗惠圣恭定孝皇帝光启元年（乙巳公元885年）。
春，正月，戊午，下诏招抚之。
己卯，车驾发成都，陈敬瑄送至汉州而还。
荆南监军朱敬玫所募忠勇军暴横，节度使陈儒患之。
雷满屡攻掠荆南，儒重赂以却之。
淮南将张瓌、韩师德叛高骈，据复、岳二州，自称刺史，儒请瓌摄行军司马，师德摄节度副使，将兵击雷满。
师德引兵上峡大掠，归于岳州，瓌还兵逐儒而代之。
儒将奔行在，瓌劫还，囚之。
瓌，渭州人，性贪暴，荆南旧将夷灭殆尽。
先是，朱敬玫屡杀大将及富商以致富，朝廷遣中使杨玄晦代之。
敬玫留居荆南，尝曝衣。
瓌见而欲之，遣卒夜攻之，杀敬玫，尽取其财。
瓌恶牙将郭禹慓悍，欲杀之，禹结党千人亡去，庚申，袭归州，据之，自称刺史。
禹，青州人成汭也，因杀人亡命，更其姓名。
南康贼帅卢光稠陷虔州，自称刺史，以其里人谭全播为谋主。
秦宗权责租赋于光州刺史王绪，绪不能给，宗权怒，发兵击之。
绪懼，悉举光、寿兵五千人，驱吏民渡江，以刘行全为前锋，转掠江、洪、虔州，是月，陷汀、漳二州，然皆不能守也。
秦宗权寇颍、亳，朱全忠败之于焦夷。
卢龙节度使李可举、成德节度使王镕恶李克用之强，而义武节度使王处存与克用亲善，为侄邺娶克用女。
闰月，秦宗权遣其弟宗言寇荆南。
卢龙兵攻易州，裨将刘仁恭穴地入城，遂克之。
仁恭，深州人也。
李克用自将救无极，败成德兵。
成德兵退保新城，克用复进击，大破之，拔新城，成德兵走，追至九门，斩首万馀级。
卢龙兵既得易州，骄怠，王处存夜遣卒三千蒙羊皮造城下，卢龙兵以为羊也，争出掠之，处存奋击，大破之，复取易州，李全忠走。
加陕虢节度使王重盈同平章事。
李全忠既丧师，恐获罪，收馀众还袭幽州。
六月，李可举窘急，举族登楼自焚死，全忠自为留后。
东都留守李罕之与秦宗权将孙儒相拒数月，罕之兵少食尽，弃城，西保渑池，宗权陷东都。
秋，七月，以李全忠为卢龙留后。
乙巳，右补阙常濬上疏，以为：陛下姑息籓镇太甚，是非功过，骈首并足，致天下纷纷若此，犹未之寤，岂可不念骆谷之艰危，复怀西顾之计乎。
宜稍振典刑以威四方。
田令孜之党言于上曰：此疏传于籓镇，岂不致其猜忿。
庚戌，贬濬万州司户，寻赐死。
沧州军乱，逐节度使杨全玫，立牙将卢彦威为留后，全玫奔幽州。
以保銮都将曹诚为义昌节度使，以彦威为德州刺史。
孙儒据东都月馀，烧宫室、官寺、民居，大掠席卷而去，城中寂无鸡犬。
李罕之复引其众入东都，筑垒于市西而居之。
王重荣自以有复京城功，为田令孜所摈，不肯之兗州，累表论令孜离间君臣，数令孜十罪，令孜结邠宁节充使朱玫、凤翔节度使李昌符以抗之。
洺州刺史马爽，与昭义行军司马奚忠信不叶，起兵屯邢州南，胁孟方立请诛忠信。
既而众溃，爽奔魏州，忠信使人赂乐彦祯而杀之。
王绪至漳州，以道险粮少，令军中无得以老弱自随，犯者斩。
唯王潮兄弟扶其母董氏崎岖从军，绪召潮等责之曰：军皆有法，未有无法之军。
汝违吾令而不诛，是无法也。
三子曰：人皆有母，未有无母之人；将军奈何使人弃其母。
绪怒，命斩其母。
三子曰：潮等事母如事将军，既杀其母，安用其子。
请先母死。
将士皆为之请，乃舍之。
潮引兵将还光州，约其属，所过秋豪无犯。
行及沙县，泉州人张延鲁等以刺史廖彦若贪暴，帅耆老奉牛酒遮道，请潮留为州将，潮乃引兵围泉州。
九月，戊申，以陈敬瑄为三川及峡内诸州指挥、制置等使。
蔡军围荆南，马步使赵匡谋奉前节度使陈儒以出，留后张瓌觉之，杀匡及儒。
冬，十月，癸丑，秦宗权败朱全忠于八角。
王重荣求救于李克用，克用方怨朝廷不罪朱全忠，选兵市马，聚结诸胡，议攻汴州，报曰：待吾先灭全忠，还扫鼠辈如秋叶耳。
重荣曰：待公自关东还，吾为虏矣。
不若先除君侧之恶，退擒全忠易矣。
时朱玫、李昌符亦阴附朱全忠，克用乃上言：玫、昌符与全忠相表里，欲共灭臣，臣不得不自救，已集蕃、汉兵十五万，决以来年济河，自谓北讨二镇；不近京城，保无掠扰。
既诛二镇，乃旋师灭全忠以雪仇耻。
上遣使者谕释，冠盖相望。
初，黄巢焚长安宫室而去，诸道兵入城纵掠，焚府寺民居什六七，王徽累年补葺，仅完一二，至是复为乱兵焚掠，无孑遗矣。
是岁，赐河中军号护国。
唐僖宗惠圣恭定孝皇帝光启二年（丙午公元886年）。
春，正月，镇海牙将张郁作乱，攻陷常州。
李克用还军河中，与王重荣同表请大驾还宫，因罪状田令孜，请诛之。
上复以飞龙使杨复恭为枢密使。
戊子，令孜请上幸兴元，上不从。
是夜，令孜引兵入宫，劫上幸宝鸡，黄门卫士从者才数百人，宰相朝臣皆不知。
翰林学士承旨杜让能宿直禁中，闻之，步追乘舆，出城十馀里，得人所遗马，无羁勒，解带系颈而乘之，独追及上于宝鸡。
明日，乃有太子少保孔纬等数人继至。
让能，审权之子；纬，戣之孙也。
宗正奉太庙神主至鄠，遇盗，皆失之。
朝士追乘舆者至盩厔，为乱兵所掠，衣装殆尽。
庚寅，上以孔纬为御史大夫，使还召百官，上留宝鸡以待之。
时田令孜弄权，再致播迁，天下共忿疾之。
朱玫、李昌符亦耻为之用，且惮李克用、王重荣之强，更与之合。
瑄宁、凤翔兵追逼乘舆，败神策指挥使杨晟于潘氏，钲鼓之声闻于行宫。
田令孜奉上发宝鸡，留禁军守石鼻为后拒。
置感义军于兴、凤二州，以杨晟为节度使，守散关。
庚戌，李克用还太原。
二月，王重荣、朱玫、李昌符复上表请诛田令孜。
以前东都留守郑从谠为守太傅兼侍中。
癸未，凤翔百官萧遘等罪状田令孜及其党韦昭度，请诛之。
初，昭度因供奉僧澈结宦官，得为相。
澈师知玄鄙澈所为，昭度每与同列诣知玄，皆拜之，知玄揖使诣澈啜茶。
山南西道监军冯翊严遵美迎上于西县，丙申，车驾至兴元。
戊戌，以御史大夫孔纬、翰林学士承旨、兵部尚书杜让能并为兵部侍郎、同平章事。
保銮都将李鋋等败邠军于凤州。
诏加王重荣应接粮料使，使调本道谷十五万斛以济国用。
重荣表称令孜未诛，不奉诏。
以尚书左丞卢渥为户部尚书，充山南西道留后。
以严遵美为内枢密使，遣王建帅部兵戍三泉，晋晖及神策军使张造帅四都兵屯黑水，修栈道以通往来。
以建遥领壁州刺史。
将帅遥领州镇自此始。
陈敬瑄疑东川节度使高仁厚，欲去之。
遂州刺史郑君立起兵攻陷汉州，进向成都。
敬瑄遣其将李顺之逆战，君立败死。
敬瑄又发维、茂羌军击仁厚，杀之。
朱玫以田令孜在天子左右，终不可去，言于萧遘曰：主上播迁六年，中原将士冒矢石，百姓供馈饷，战死饿死，什减七八，仅得复京城。
天下方喜车驾还宫，主上更以勤王之功为敕使之荣，委以大权，使堕纲纪，骚扰籓镇，召乱生祸。
玫昨奉尊命来迎大驾，不蒙信察，反类胁君。
吾辈报国之心极矣，战贼之力殚矣，安能垂头弭耳，受制于阍寺之手哉。
李氏孙尚多，相公盍改图以利社稷乎。
遘曰：主上践阼十馀年，无大过恶。
正以令孜专权肘腋，致坐不安席，上每言之，流涕不已。
近日上初无行意，令孜陈兵帐前，迫胁以行，不容俟旦。
罪皆在令孜，人谁不知。
足下尽心王室，正有引兵还镇，拜表迎銮。
废立重事，伊、霍所难，遘不敢闻命。
玫出，宣言曰：我立李氏一王，敢异议者斩。
夏，四月，壬子，玫逼凤翔百官奉襄王煴权监军国事，承制封拜指挥，仍遣大臣入蜀迎驾，盟百官于石鼻驿。
田令孜自知不为天下所容，乃荐枢密使使杨复恭为左神策中尉、观军容使，自除西川监军使，往依陈敬瑄。
五月，朱玫以中书侍郎、同平章事萧遘为太子太保，自加侍中、诸道盐铁、转运等使；加裴澈判度支，郑昌图判户部；以淮南节度使高骈兼中书令，充江、淮盐铁、转运等使、诸道行营兵马都统；淮南右都押牙、和州刺史吕用之为岭南东道节度使；大行封拜以悦籓镇。
萧遘称疾归永乐。
初，凤翔节度使李昌符与朱玫同谋立襄王，既而玫自为宰相专权，昌符怒，不受其官，更通表兴元。
诏加昌符检校司徒。
朱玫遣其将王行瑜将邠宁、河西兵五万追乘舆，感义节度使杨晟战数却，弃散关走，行瑜进屯凤州。
是时，诸道贡赋多之长安，不之兴元，从官卫士皆乏食，上涕泣，不知为计。
杜让能言于上曰：杨复光与王重荣同破黄巢，复京城，相亲善；复恭其兄也。
若遣重臣往谕以大义，且致复恭之意，宜有回虑归国之理。
上从之，遣右谏议大夫刘崇望使于河中，赍诏谕重荣，重荣既听命，遣使表献绢十万匹，且请讨朱玫以自赎。
戊戌，襄王煴遣使至晋阳赐李克用诏，言：上至半塗，六军变扰，苍黄晏驾，吾为籓镇所推，今已受册。
朱玫亦与克用书，克用闻其谋皆出于玫，大怒。
大将盖寓说克用曰：銮舆播迁，天下皆归咎于我，今不诛玫，黜李煴，无以自湔洗。
克用从之，燔诏书，囚使者，移檄邻道，称：玫敢欺籓方，明言晏驾。
当道已发蕃、汉三万兵进讨凶逆，当共立大功。
寓，蔚州人也。
秦贤寇宋汴，朱全忠败之于尉氏南；癸巳，遣都将郭言将步骑三万击蔡州。
六月，以扈跸都将杨守亮为金商节度、京畿制置使，将兵二万出金州，与王重荣、李克用共讨朱玫，守亮本姓訾，名亮，曹州人，与弟信皆为杨复光假子，更名守亮、守信。
李克用遣使奉表称：方发兵济河，除逆党，迎车驾，愿诏诸道与臣协力。
先是，山南之人皆言克用与朱玫合，人情忷懼；表至，上出示从官，并谕山南诸镇，由是帖然。
然克用表犹以朱全忠为言，上使杨复恭以书谕之云：俟三辅事宁，别有进止。
衡州刺史周岳发兵攻潭州，钦化节度使闵勖招淮西将黄皓入城共守，皓遂杀勖。
岳攻拔州城，擒皓，杀之。
镇海节度使周宝遣牙将丁从实袭常州，逐张郁。
秋，七月，秦宗权陷许州，杀节度使鹿晏弘。
王行瑜进攻兴州，感义节度使杨晟弃镇走，据文州，诏保銮都将李鋋、扈跸都将李茂贞、陈佩屯大唐峰以拒之。
茂贞，博野人，本姓宋，名文通，以功赐姓名。
要命钦化军曰武安，以衡州刺史周岳为节度使。
八月，卢龙节度使李全忠薨，以其子匡威为留后。
王潮拔泉州，杀廖彦若。
潮闻福建观察陈岩威名，不敢犯福州境，遣使降之，岩表潮为泉州刺史。
潮沈勇有智略，既得泉州，招怀离散，均赋缮兵，吏民悦服。
幽王绪于别馆，绪惭，自杀。
九月，朱玫将张行实攻大唐峰，李鋋等击却之。
金吾将军满存与邠军战，破之，复取兴州，进守万仞寨。
李克修攻孟方立，甲午，擒其将吕臻于焦冈，拔故镇、武安、临洺、邯郸、沙河，以大将安金俊为邢州刺史。
长安百官太子太师裴璩等劝进于襄王煴。
冬，十月，煴即皇帝位，改元建贞，遥尊上为太上元皇帝。
董昌谓钱镠曰：汝能取越州，吾以杭州授汝。
镠曰：然，不取终为后患。
遂将兵自诸暨趋平水，凿山开道五百里，出曹娥埭，浙东将鲍君福帅众降之。
镠与浙东军战，屡破之，进屯丰山。
感化牙将张雄、冯弘铎得罪于节度使时溥，聚众三百，走渡江，袭苏州，据之。
雄自称刺史，稍聚兵至五万，战舰千馀，自号天成军。
河阳节度使诸葛爽薨，大将刘经、张全义立爽子仲方为留后。
全义，临濮人也。
李克修攻邢州，不克而还。
十一月，丙戌，钱镠克越州，刘汉宏奔台州。
义成节度使安师儒委政于两厢都虞候夏侯晏、杜标，二人骄恣，军中忿之。
天平节度使朱瑄谋取滑州，遣濮州刺史朱裕将兵诱张骁，杀之。
田令孜至成都请寻医，许之。
十二月，戊寅，诸军拔凤州，以满存为凤州防御使。
杨复恭传檄关中，称得朱玫首者，以静难节度使赏之。
王行瑜战数败，恐获罪于玫，与其下谋曰：今无功，归亦死；曷若与汝曹斩玫首，定京城，迎大驾，取邠宁节钺乎。
众从之。
甲寅，行瑜自凤州擅兵引归京师，玫方视事，闻之，怒，召行谕，责之曰：汝擅归，欲反邪。
行瑜曰：吾不反，欲诛反者朱玫耳。
遂擒斩之，并杀其党数百人。
诸军大乱，焚掠京城，士民无衣冻死者蔽地。
裴澈、郑昌图帅百官二百馀人奉襄王奔河中，王重荣诈为迎奉，执煴，杀之，囚澈、昌图；百官死者殆半。
台州刺史杜雄诱刘汉宏，执送董昌，斩之。
昌徙镇越州，自称知浙东军府事，以钱镠知杭州事。
王重荣函襄王煴首送行在，刑部请御兴元城南门献馘，百官毕贺。
太常博士殷盈孙议，以为：煴为贼臣所逼，正以不能死节罪耳。
礼》，公族罪在大辟，君为之素服不举。
今煴已就诛，宜废为庶人，令所在葬其首。
其献馘称贺之礼，请俟朱玫首至而行之。
从之。
盈孙，侑之孙也。
河阳大将刘经，畏李罕之难制，自引兵镇洛阳，袭罕之于渑池，为罕之所败，经弃洛阳走，罕之追杀殆尽。
罕之军于巩，将渡河，经遣张全义将兵拒之。
时诸葛仲方幼弱，政在刘经，诸将多不附。
全义遂与罕之合兵攻河阳，为经所败，罕之、全义走保怀州。
初，忠武决胜指挥使孙儒与龙骧指挥使朗山刘建锋戍蔡州，拒黄巢，扶沟马殷隶军中，以材勇闻。
及秦宗权叛，儒等皆属焉。
宗权遣儒将兵攻陷郑州，刺史李璠奔大梁。
儒进陷河阳，留后诸葛仲方奔大梁。
儒自称节度使，张全义据怀州，李罕之据泽州以拒之。
初，长安人张佶为宣州幕僚，恶观察使秦彦之为人，弃官去，过蔡州，宗权留以为行军司马。
寿州刺史张翱遣其将魏虔将万人寇庐州，庐州刺史杨行愍遣其将田頵、李神福、张训拒之，败虔于褚城。
滁州刺史许勍袭舒州，刺史陶雅奔庐州。
高骈命行愍更名行密。
是岁，天平牙将硃瑾逐泰宁节度使齐克让，自称留后。
安陆贼帅周通攻鄂州，路审中亡去。
岳州刺史杜洪乘虚入鄂，自称武昌留后，朝廷因以授之。
湘阴贼帅邓进思复乘虚陷岳州。
秦宗言围荆南二年，张瓌婴城自守，城中米斗直钱四十缗，食甲鼓皆尽，击门扉以警夜，死者相枕。
宗言竟不能克而去。
唐僖宗惠圣恭定孝皇帝光启三年（丁未公元887年）。
春，正月，以邠州都将王行瑜为静难军节度使，扈跸都头李茂贞领武定节度使，扈跸都头杨守宗为金商节度使，右卫大将军顾彦朗为东川节度使，金商节度使杨守亮为山南西道节度使。
彦朗，丰县人也。
辛巳，以董昌为浙东观察使，钱镠为杭州刺史。
秦宗权自以兵力十倍于朱全忠，而数为全忠所败，耻之，欲悉力以攻汴州。
全忠患兵少，二月，以诸军都指挥使朱珍为淄州刺史，募兵于东道，期以初夏而还。
戊辰，削夺三川都监田令孜官爵，长流端州。
然令孜依陈敬瑄，竟不行。
代北节度使李国昌薨。
三月，癸未，诏伪宰相萧遘、郑昌图、裴澈，于所在集众斩之，皆死于岐山。
壬辰，车驾至凤翔，节度使李昌符，恐车驾还京虽不治前过，恩赏必疏，乃以宫室未完，固请驻骅府舍，从之。
太傅兼侍中郑从谠罢为太子太保。
镇海节度使周宝募亲军千人，号后楼兵，禀给倍于镇海军，镇海军皆怨，而后楼兵浸骄不可制。
高骈闻宝败，列牙受贺，遣使馈以齑粉。
宝怒，掷之地曰：汝有吕用之在，他日未可知也。
扬州连岁饥，城中馁死者日数千人，坊巷为之寥落，妖异数见，骈悉以为周宝当之。
山南西道节度使杨守亮忌利州刺史王建骁勇，屡召之。
初，周宝闻淮南六合镇遏使徐约兵精，诱之使击苏州。
唐僖宗惠圣恭定孝皇帝光启三年（丁未公元887年）。
夏，四月，甲辰朔，约逐苏州刺史张雄，帅其众逃入海。
高骈闻秦宗权将寇淮南，遣左厢都知兵马使毕师铎将百骑屯高邮。
师铎将如高邮，用之待之加厚，师铎益疑懼，谓祸在旦夕。
师铎子娶高邮镇遏使张神剑女，师铎密与之谋，神剑以为无是事。
神剑名雄，人以其善用剑，故谓之神剑”。
时府中藉藉，亦以为师铎且受诛，其母使人语之曰：设有是事，汝自努力前去，勿以老母、弱子为累。
师铎疑未决。
神剑以师铎成败未可知，请以所部留高邮，曰：一则为公声援，二则供给粮饷。
师铎不悦，汉章曰：张尚书谋亦善，苟终始同心，事捷之日，子女玉帛相与共之，今日岂可复相违。
师铎乃许之。
戊申，师铎、汉章发高邮。
庚戌，诇骑以白高骈，吕用之匿之。
朱珍至淄青旬日，应募者万馀人，又袭青州，获马千匹。
辛亥，还，至大梁，朱全忠喜曰：吾事济矣。
时蔡人方寇汴州，其将张晊屯北郊，秦贤屯板桥，各有众数万，列三十六寨，连延二十余里。
全忠又使牙将新野郭言募兵于河阳、陕、虢，得万馀人而还。
毕师铎兵奄至广陵城下，城中惊扰。
壬子，吕用之引麾下劲兵，诱以重赏，出城力战。
师铎兵少却，用之始得断桥塞门为守备。
是日，骈登延和阁，闻喧噪声，左右以师铎之变告。
骈惊，急召用之诘之，用之徐对曰：师铎之众思归，为门卫所遏，适已随宜区处，计寻退散，倘或不已，正烦玄女一力士耳，愿令公勿忧。
骈曰：近者觉君之妄多矣，君善为之，勿使吾为周侍中。
言毕，惨沮久之，用之惭懅而退。
用之命诸将大索城中丁壮，无问朝士、书生，悉以白刃驱缚登城，令分立城上，自旦至暮，不得休息。
又恐其与外寇通，数易其地，家人饷之，莫知所在。
由是城中人亦恨师铎入城之晚也。
骈遣大将石锷以师铎幼子及其母书并骈委曲至扬子谕师铎，师铎遽遣其子还，曰：令公但斩吕、张以示师铎，师铎不敢负恩，愿以妻子为质。
骈恐用之屠其家，收师铎母妻子置使院。
辛酉，秦彦遣其将秦稠将兵三千至扬子助师铎。
乙丑，师铎纵兵大掠。
骈不得已，命彻备，与师铎相见于延和阁下，交拜如宾主之仪，署师铎节度副使、行军司马，仍承制加左仆射，郑汉章等各迁官有差。
丙寅，师铎果分兵守诸门，搜捕用之亲党，悉诛之。
师铎入居使院，秦稠以宣军千人分守使宅及诸仓库。
丙寅，骈牒请解所任，以师铎兼判府事。
师铎遣孙约至宣城，趣秦彦过江。
骈先为盐铁使，积年不贡奉，货财在扬州者，填委如山。
骈作郊天、御楼六军立仗仪服，及大殿元会、内署行幸供张器用，皆刻镂金玉、蟠龙蹙凤数十万事，悉为乱兵所掠，归于闾阎，张陈寝处其中。
蔡将卢瑭屯于万胜，夹汴水而军，以绝汴州运路，朱全忠乘雾袭之，掩杀殆尽。
于是蔡兵皆徙就张晊，屯于赤冈，全忠复就击之，杀二万馀人。
蔡人大懼，或军中自相惊，全忠乃还大梁，养兵休士。
辛未，高骈密以金遗守者，毕师铎闻之，壬午，复迎骈入道院，收高氏子弟甥侄十馀人同幽之。
前苏州刺史张雄帅其众自海溯江，屯于东塘，遣其将赵晖入据上元。
毕师铎之攻广陵也，吕用之诈为高骈牒，署庐州刺史杨行密行军司马，追兵入援。
丙子，朱全忠出击张晊，大破之。
秦宗权闻之，自郑州引精兵会之。
钱镠遣东安都将杜稜、浙江都将阮结、静江都将成及将兵讨薛朗。
甲午，秦彦将宣歙兵三万馀人，乘竹筏沿江而下，赵晖邀击于上元，杀溺殆半。
丙申，彦入广陵，自称权知淮南节度事，仍以毕师铎为行军司马，补池州刺史赵锽为宣歙观察使。
戊戌，杨行密帅诸军抵广陵城下，为八寨以守之，秦彦闭城自守。
六月，戊申，天威都头杨守立与凤翔节度使李昌符争道，麾下相殴，帝命中使谕之，不止。
甲寅，河中牙将常行儒杀节度使王重荣。
壬戌，亳州将谢殷逐其刺史宋兖。
初，东都经黄巢之乱，遗民聚为三城以相保，继以秦宗权、孙儒残暴，仅存坏垣而已。
全义初至，白骨蔽地，荆棘弥望，居民不满百户，全义麾下才百馀人，相与保中州城，四野俱无耕者。
全义乃于麾下选十八人材器可任者，人给一旗一榜，谓之屯将，使诣十八县故墟落中，植旗张榜，招怀流散，劝之树艺。
惟杀人者死，馀但笞杖而已，无严刑，无租税，民归之者如市。
又选壮者教之战陈，以御寇盗。
数年之后，都城坊曲，渐复旧制，诸县户口，率皆归复，桑麻蔚然，野无旷土。
其胜兵者，大县至七千人，小县不减二千人，乃奏置令佐以治之。
全义明察，人不能欺，而为政宽简。
出，见田畴美者，辄下马，与僚佐共观之，召田主，劳以酒食；有蚕麦善收者，或亲至其家，悉呼出老幼，赐以茶綵衣物。
民间言：张公不喜声伎，见之未尝笑，独见佳麦良茧则笑耳。
有田荒秽者，则集众杖之；或诉以乏人牛，乃召其邻里责之曰：彼诚乏人牛，何不助之。
众皆谢，乃释之。
由是邻里有无相助，故比户皆有蓄积，凶年不饥，遂成富庶焉。
杜稜等败薛朗将李君暀于阳羡。
秋，七月，癸未，淮南将吴苗帅其徒八千人逾城降杨行密。
八月，壬寅朔，李茂贞奏陇州刺史薛知筹以城降，斩李昌符，灭其族。
朱全忠引兵过亳州，遣其将霍存袭谢殷，斩之。
丙子，以李茂贞同平章事、充凤翔节度使。
以韦昭度守太保、兼侍中。
朱全忠欲兼兖、郓，而以朱瑄兄弟有功于己，攻之无名，乃诬瑄招诱宣武军士，移书诮让。
瑄复书不逊，全忠遣其将朱珍、葛从周袭曹州，壬子，拔之，杀刺史丘弘礼。
又攻濮州，与兖、郓兵战于刘桥，杀数万人，朱瑄、朱瑾仅以身免。
全忠与兖、郓始有隙。
秦彦以张雄兵强，冀得其用，以仆射告身授雄，以尚书告身三通授裨将冯弘铎等。
广陵人竞以金玉珠缯诣雄军贸食，通犀带一，得米五升，锦衾一，得糠五升。
九月，以户部侍郎、判度支张濬为兵部侍郎、同平章事。
高骈在道院，秦彦供给甚薄，左右无食，至然木像、煮革带食之，有相啖者。
彦与毕师铎出师屡败，疑骈为厌胜，外围益急，恐骈党有为内应者。
有妖尼王奉仙言于彦曰：扬州分野极灾，必有一大人死，自此喜矣。
甲戌，命其将刘匡时杀骈，并其子弟甥侄无少长皆死，同坎瘗之。
乙亥，杨行密闻之，帅士卒缟素向城大哭三日。
冬，十月，秦彦遣郑汉章将步骑五千出击张神剑、高霸寨，破之，神剑奔高邮，霸奔海陵。
丁未，朱珍拔濮州，刺史朱裕奔郓，珍进兵攻郓。
瑄使裕诈遗珍书，约为内应，珍夜引兵赴之，瑄开门纳汴军，闭而杀之，死者数千人，汴军乃退。
瑄乘胜复取曹州，以其属郭词为刺史。
甲寅，立皇子升为益王。
杜稜等拔常州，丁从实奔海陵。
钱镠奉周宝归杭州，属橐鞬，具部将礼，郊迎之。
杨行密围广陵且半年，秦彦、毕师铎大小数十战，多不利。
未几，宗权召宗衡还蔡，拒朱全忠。
初，宣武都指挥使朱珍与排陈斩斫使李唐宾，勇略、功名略相当，全忠每战，使二人偕，往无不捷，然二人素不相下。
珍使人迎其妻于大梁，不白全忠，全忠怒，追还其妻，杀守门者，使亲吏蒋玄晖召珍，以汉宾代总其众。
馆铎巡官冯翊敬翔谏曰：朱珍未易轻取，恐其猜懼生变。
全忠悔，使人追止之。
珍果自疑，丙子夜，珍置酒召诸将。
唐宾疑其有异图，斩关奔大梁，珍亦弃军单骑继至。
全忠两惜其才，皆不罪，遣还濮州，因引兵归。
辛巳，高邮镇遏使张神剑帅麾下二百人逃归扬州。
杨行密恐孙儒乘胜取海陵，壬寅，命镇遏使高霸帅其兵民悉归府城，曰：有违命者，族之。
于是数万户弃资产、焚庐舍、挈老幼迁于广陵。
戊戌，霸与弟暀、部将余绕山、前常州刺史丁从实至广陵，行密出郭迎之，与霸、暀约为兄弟，置其将卒于法云寺。
己亥，秦宗权陷郑州。
朝廷以淮南久乱，闰月，以朱全忠兼淮南节度使、东南面招讨使。
陈敬瑄恶顾彦朗与王建相亲，恐其合兵图己，谋于田令孜，令孜曰：建，吾子也，不为杨兴元所容，故作贼耳。
今折简召之，可致麾下。
乃遣使以书召之，建大喜，诣梓州见彦朗曰：十军阿父见召，当往省之。
因见陈太师，求一大州，若得之，私愿足矣。
乃留其家于梓州，率麾精兵二千，与从子宗鐬、假子宗瑶、宗弼、宗侃、宗弁俱西。
宗瑶，燕人姜郅；宗弼，许人魏弘夫；宗侃，许人田师侃；宗弁，鹿弁也。
建至鹿头关，西川参谋乂李谓敬瑄曰：王建，虎也，奈何延之入室。
彼安肯为公下乎。
敬瑄悔，亟遣人止之，且增修守备。
建怒，破关而进，败汉州刺史张顼于绵竹，遂拔汉州，进军学射山，又败西川将句惟立于蚕此，又拔德阳。
敬瑄遣使让之，对曰：十军阿父召我来，乃门而拒之，重为顾公所疑，进退无归矣。
田令孜登楼慰谕之，建与诸将于清远桥上髡发罗拜，曰：今既无归，且辞阿父作贼矣。
顾彦朗以其弟彦晖为汉州刺史，发兵助建，急攻成都，三日不克而退，还屯汉州。
敬瑄告难于朝，诏遣中使和解之；又令节茂贞以书谕之，皆不从。
杨行密欲遣高霸屯天长以拒孙儒，袁袭曰：霸，高氏旧将，常挟两端，我胜则来，不胜则叛。
今处之天长，是自绝其归路也，不如杀之。
己酉，行密伏甲执霸及丁从实、余绕山，皆杀之。
又遣千骑掩杀其党于法云寺，死者数千人。
是日，大雪，寺外数坊地皆赤。
高暀出走，明日，获而杀之。
吕用之之在天长也，绐杨行密日：用之有银五万铤，埋于所居，克城之日，愿备麾下一醉之资。
庚戌，行密阅士卒，顾用之曰：仆射许此曹银，何食言邪。
因牵下械系，命田頵鞫之，云：郑杞、董瑾谋因中元夜，邀高骈至其第建黄箓斋，乘其入静，缢杀之，声言上升。
因令莫邪都帅诸军推用之为节度使。
是日，腰斩用之，怨家刳裂立尽，并诛其族党。
军士发其中堂，得桐入，书骈姓名于胸，桎梏而钉之。
赵晖据上元，会周宝败，浙西溃卒多归之，众至数万。
晖遂自骄大，治南朝台城而居之，服用奢僭。
张雄在东塘，晖不与通问。
雄溯江而上，晖以兵塞其中流。
雄怒，戊午，攻上元，拔之。
晖奔当涂，未至，为其下所杀。
馀众降，雄悉坑之。
朱全忠遣内客将张延范致朝命于杨行密，以行密为淮南节度副使，又以宣武行军司马李璠为淮南留后，遣牙将郭言将兵千人送之。
感化节度使时溥自以于全忠为先进，官为都统，顾不得领淮南，而全忠得之，意甚恨望。
全忠以书假道于溥，溥不许。
璠至泗州，溥以兵袭之，郭言力战得免而还，徐、汴始构怨。
十二月，癸巳，秦宗权所署山南东道留后赵德諲陷荆南，杀节度使张瓌，留其将王建肇守城而去，遗民才数百家。
饶州刺史陈儒陷衢州。
上蔡贼帅冯敬章陷蕲州。
乙未，周宝卒于杭州。
钱镠以杜稜为常州制置使。
唐僖宗惠圣恭定孝皇帝文德元年（戊申公元888年）。
春，正月，甲寅，孙儒杀秦彦、毕师铎、郑汉章。
张守一与吕用之同归杨行密，复为诸将合仙丹，又欲干军府之政，行密怒而杀之。
蔡将石璠将万馀人寇陈、亳，朱全忠遣朱珍、葛从周将数千骑击擒之。
癸亥，以全忠为蔡州四面行营都统，代时溥，诸镇兵皆受全忠节度。
丙寅，钱镠斩薛朗，剖其心以祭周宝，以阮结为润州制置使。
二月，朱全忠奏以杨行密为淮南留后。
魏博节度使乐彦祯，骄泰不法，发六州民筑罗城，方八十里，人苦其役。
从训引兵三万至城下，文㺹不出战，众复杀之，推牙将贵乡罗弘信知留后事。
先是，人有言见白须翁，言弘信当为地主”者。
文㺹既死，众群聚呼曰：谁欲为节度使者。
弘信出应曰：白须翁已命我矣。
众环视曰：可也。
遂立之。
弘信引兵出，与从训战，败之。
从训收馀众保内黄，魏人围之。
初，河阳节度使李罕之与河南尹张全义刻臂为盟，相得欢甚。
三月，戊戌朔，日有食之，既。
己亥，上疾复作，壬寅，大渐。
皇弟吉王保，长而贤，群臣属望。
十军观军容使杨复恭请立其弟寿王杰。
是日，下诏，立杰为皇太弟，监军国事。
右军中尉刘季述遣兵迎杰于六王宅，入居少阳院，宰相以下就见之。
癸卯，上崩于灵符殿。
遗制，太弟杰更名敏，以韦昭度摄冢宰。
昭宗即位，体貌明粹，有英气，喜文学，以僖宗威令不振，朝廷日卑，有恢复前烈之志，尊礼大臣，梦想贤豪，践阼之始，中外忻忻焉。
李克用以其将康君立为南面招讨使，督李存孝、薛阿檀、史俨、安全俊、安休休五将、骑七千，助李罕之攻河阳。
张全义婴城自守，城中食尽，求救于朱全忠，以妻子为质。
王建攻彭州，陈敬瑄救之，乃去。
建大掠西川，十二州皆被其患。
夏，四月，庚午，追尊上母王氏曰恭宪皇后。
朱全忠遣其将丁会、葛从周，牛存节将兵数万救河阳。
李存孝令李罕之以步兵攻城，自帅骑兵逆战于温，河东军败，安休休懼罪，奔蔡州。
汴人分兵欲断太行路，康君立等懼，引兵还。
全忠表丁会为河阳留后，复以张全义为河南尹。
会，寿春人；存节，博昌人也。
全义德全忠出己，由是尽心附之，全忠每出战，全义主给其粮仗无乏。
李罕之为泽州刺史，领河阳节度使。
乐从训移军洹水，罗弘信遣其将程公信击从训，斩之，与父彦祯皆枭首军门。
癸巳，遣使以厚币犒全忠军，请修好，全忠乃召军还。
诏以罗弘信权知魏博留后。
归州刺史郭禹击荆南，逐王建肇，建肇奔黔州。
诏以禹为荆南留后。
荆南兵荒之馀，止有一十七家，禹厉精为治，抚集凋残，通商务农，晚年殆及万户。
时籓镇各务兵力相残，莫以养民为事，独华州刺史韩建招抚流散，劝课农桑，数年之间，民富军赡。
时人谓之北韩南郭。
秦宗权别将常厚据夔州，禹与其将汝阳许存攻夺之。
久之，朝廷以禹为荆南节度使，建肇为武泰节度使。
禹奏复姓名为成汭。
加李克用兼侍中。
五月，己亥，加朱全忠兼侍中。
赵德諲既失荆南，且度秦宗权必败，壬寅，举山南东道来降，且自托于朱全忠。
全忠表请以德諲自副，制以山南东道为忠义军，以德諲为节度使，充蔡州四面行营副都统。
朱全忠既得洛、孟，无西顾之忧，乃大发兵击秦宗权，大破宗权于蔡州之南，克北关门。
宗权屯守中州，全忠分诸将为二十八寨以环之。
加凤翔节度使李茂贞检校侍中。
陈敬瑄方与王建相攻，贡赋中绝。
初，黄巢之乱，上为寿王，从僖宗幸蜀。
时事出仓猝，诸王多徒行至山谷中，寿王疲乏，不能前，卧磻石上。
田令孜自后至，趣之行，王曰：足痛，幸军容给一马。
令孜曰：此深山，安得马。
以鞭抶王使前，王顾而不言，心衔之。
及即位，遣人监西川军，令孜不奉诏。
上言愤籓镇跋扈，欲以威制之。
会得彦朗、建表，以令孜所恃者敬瑄耳，六月，以韦昭度兼中书令，充西川节度使，兼西川招抚制置等使，征敬瑄为龙武统军。
置佑国军于河南府，以张全义为节度使。
秋，七月，李罕之引河东兵寇河阳，丁会击却之。
升凤州为节度府，割兴、利州隶之，以凤州防御使满存为节度使、同平章事。
以权知魏博留后罗弘信为节度使。
八月，戊辰，朱全忠拔蔡州南城。
杨行密畏孙儒之逼，欲轻兵袭洪州，袁袭曰：钟传定江西已久，兵强食足，未易图也。
赵锽新得宣州，怙乱残暴，众心不附。
公宜卑辞厚币，说和州孙端、上元张雄使自采石济江侵其境，彼必来逆战，公自铜官济江会之，破锽必矣。
行密从之，使蔡俦守庐州，帅诸将济自糁潭。
孙端、张雄为赵锽所败，锽将苏塘、漆朗将兵二万屯曷山。
袁袭曰：公引兵急趋曷山，坚壁自守，彼求战不得，谓我畏怯，因其怠，可破也。
行密从之。
塘等大败，遂围宣州。
锽兄乾之自池州帅众救宣州，行密使其将陶雅击乾之于九华，破之。
乾之奔江西，以雅为池州制置使。
九月，朱全忠以馈运不继，且秦宗权残破不足忧，引兵还。
丙申，遣朱珍将兵五千送楚州刺史刘瓚之官。
钱镠遣其从弟銶将兵攻徐约于苏州。
冬，十月，徐兵邀朱珍、刘瓚不听前，珍等击之，取沛、滕二县，斩获万计。
孟方立遣其将奚忠信将兵三万袭辽州，李克修邀击，大破之，擒忠信送晋阳。
陈敬瑄、田令孜闻韦昭度将至，治兵完城以拒之。
十一月，时溥自将步骑七万屯吴康镇，朱珍与战，大破之。
朱全忠又遣别将攻宿州，刺史张友降之。
丙申，秦宗权别将攻陷许州，执忠武留后王蕴，复取许州。
十二月，蔡将申丛执宗权，折其足而囚之，降于全忠，全忠表丛为蔡州留后。
初，感义节度使杨晟既失兴、凤，走据文、龙、成、茂四州。
王建攻西川，田令孜以晟己之故将，假威戎军节度使，使守彭州。
王建攻彭州，陈敬瑄眉州刺史山行章将后兵五万壁新繁以救之。
丁亥，以韦昭度为行营招讨使，山南西道节度使杨守亮副之，东川节度使顾彦朗为行军司马；割邛、蜀、黎、雅置永平军，以王建为节度使，治邛州，充行营诸军都指挥使。
戊子，削陈敬瑄官爵。
山南西道节度使杨守厚陷夔州。
唐昭宗圣穆景文孝皇帝龙纪元年（己酉公元889年）。
春，正月，癸巳朔，赦天下，改元。
以翰林学士承旨、兵部侍郎刘崇望同平章事。
汴将庞师古拔宿迁，军于吕梁。
时溥逆战，大败，还保彭城。
壬子，蔡将郭璠杀申丛，送秦宗权于汴，告朱全忠云：丛谋复立宗权。
全忠以璠为淮西留后。
戊申，王建大破山行章于新繁，杀获近万人，行章仅以身免。
杨晟懼，徙屯三交，行章屯濛阳，与建相持。
二月，朱全忠送秦宗权至京师，斩于独柳。
京兆尹孙揆监刑，宗权于槛车中引首谓揆曰：尚书察宗权岂反者邪。
但输忠不效耳。
观者皆笑。
揆，逖之族孙也。
三月，加朱全忠兼中书令，进爵东平郡王。
全忠既克蔡州，军势益盛。
加奉国节度使赵德諲中书令，加蔡州节度使赵犨同平章事，充忠武节度使，以陈州为理所。
会犨有疾，悉以军府事授其弟昶，表乞骸骨，诏以昶代为忠武节度使。
未几，犨薨。
丙申，钱銶拔苏州，徐约亡入海而死。
钱镠以海昌都将沈粲权知苏州。
夏，四月，赐陕虢军号保义。
五月，甲辰，润州制置使阮结卒，钱镠以静江都将成及代之。
李克用大发兵，遣李罕之、李存孝攻孟方立，六月，拔磁、洺二州。
方立遣大将马溉、袁奉韬将兵数万拒之，战于琉璃陂，方立兵大败，二将皆为所擒，克用乘胜进攻邢州。
方立性猜忌，诸将多怨，至是皆不为方立用，方立惭懼，饮药死。
弟、摄洺州刺史迁，素得士心，众奉之为留后，求援于朱全忠。
全忠假道于魏博，罗弘信不许。
全忠乃遣大将王虔裕将精兵数百，间道入邢州共守。
朱全忠与赵锽有旧，遣使求之。
孙儒遣兵攻庐州，蔡俦以州降之。
朱珍拔萧县，据之，与时浦相拒，朱全忠欲自往临之。
杨行密遣马步都虞候田頵等攻常州。
十一月，上改名晔。
上将祀圆丘。
故事，中尉、枢密皆䙆衫侍从。
僖宗之世，已具襕笏。
至是，又令有司制法服，孔纬及谏官、礼官皆以为不可，上出手札谕之曰：卿等所论至当。
事有从权，勿以小瑕遂妨大礼。
于是宦官始服剑佩侍祠。
己酉，祀圆丘，赦天下。
上在籓邸，素疾宦官，及即位，杨复恭恃援立功，所为多不法，上意不平。
政事多谋于宰相，孔纬、张濬劝上举大中故事，抑宦者权。
复恭常乘肩舆至太极殿。
他日，上与宰相言及四方反者，孔纬曰：陛下左右有将反者，况四方乎。
上矍然问之，纬指复恭曰：复恭陛下家奴，乃肩舆造前殿，多养壮士为假子，使典禁兵，或为方镇，非反而何。
复恭曰：子壮士，欲以收士心，卫国家，岂反邪。
上曰：卿欲卫国家，何不使姓李而姓杨乎。
复恭无以对。
复恭假子天威军使杨守立，本姓胡，名弘立，勇冠六军，人皆畏之。
复恭见守立于上，上赐姓名李顺节，使掌六军管钥，不期年，擢至天武都头，领镇海节度使，俄加同平章事。
朱全忠求领盐铁，孔纬独执以为不可，谓进奏吏曰：朱公须此职，非兴兵不可。
全忠乃止。
朱全忠遣庞师古将兵自颍上趋淮南，击孙儒。
十二月，甲子，王建败山行章及西川骑将宋行能于广都。
戊寅，孙儒自广陵引兵度江，壬午，逐田頵，取常州，以刘建锋守之。
儒还广陵，建锋又逐成及，取润州。
前山南东道节度使刘巨容之在襄阳也，有申屠生教之烧药为黄金。
田令孜之弟过襄阳，巨容出金示之。
及寓居成都，令孜求其方，不与，恨之，是岁，令孜杀巨容，灭其族。
唐昭宗圣穆景文孝皇帝大顺元年（庚戌公元890年）。
春，正月，戊子朔，群臣上尊号曰圣文睿德光武弘孝皇帝；改元。
李克用急攻邢州，孟迁食竭力尽，执王虔裕及汴兵以降。
克用以安金俊为邢洺团练使。
壬寅，王建攻邛州，陈敬瑄遣其大将彭城杨儒将兵三千助刺史毛湘守之，湘出战，屡败。
韦昭度营于唐桥，王建营于东阊门外。
建事昭度甚谨。
辛亥，简州将杜有迁执刺史员虔嵩降于建，建以有迁知州事。
二月，己未，资州将侯元绰执刺史杨戡降于王建，建以元绰知州事。
乙丑，加朱全忠守中书令。
庞师古引兵深入淮南，己巳，与孙儒战于陵亭，师古兵败而还。
杨行密遣其将马敬言将兵五千，乘虚袭据润州。
李友将兵二万屯青城，将攻常州。
安仁义、刘威、田頵败刘建锋于武进，敬言、仁义、威屯润州。
李克用将兵攻云州防御使赫连铎，克其东城。
铎求救于卢龙节度使李匡威，匡威将兵三万赴之。
丙子，邢洺团练使安金俊中流矢死，河东万胜军使申信叛降于铎。
会幽州军至，克用引还。
时溥求救于河东，李克用遣其将石君和将五百骑赴之。
李克用巡潞州，以供具不厚，怒昭义节度使李克修，诟而笞之。
克修惭愤成疾，三月，薨。
克用表其弟决胜军使克恭为昭义留后。
赐宣歙军号宁国，以杨行密为节度使。
夏，四月，宿州将张筠逐刺史张绍光，附于时溥；朱全忠帅诸军讨之。
乙丑，陈敬瑄遣蜀州刺史任从海将兵二万救邛州，战败，欲以蜀州降王建。
敬瑄杀之，以徐公鉥代为蜀州刺史。
丙寅，嘉州刺史朱实举州降于建。
丙子，僰道土豪文武坚执戎州刺史谢承恩降于建。
赫连铎、李匡威表请讨李克用。
朱全忠亦上言：克用终为国患，今因其败，臣请帅汴、滑、孟三军，与河北三镇共除之。
乞朝廷命大臣为统帅。
及全忠等请讨克用，上命三省、御史台四品以上议之，以为不可者什六七，杜让能、刘崇望亦以为不可。
濬欲倚外势以挤杨复恭，乃曰：先帝再幸山南，沙陀所为也。
臣常虑其与河朔相表里，致朝廷不能制。
今两河籓镇共请讨之，此千载一时。
但乞陛下付臣兵柄，旬月可平。
失今不取，后悔无及。
孔纬曰：濬言是也。
复恭曰：先朝播迁，虽籓镇跋扈，亦由居中之臣措置未得其宜。
今宗庙甫安，不宜更造兵端。
上曰：克用有兴复大功，今乘其危而攻之，天下其谓我何。
纬曰：陛下所言，一时之体也；张濬所言，万世之利也。
昨计用兵、馈运、犒赏之费，一二年间未至匮乏，在陛下断志行之耳。
上以二相言叶，僶俯从之，曰：兹事今付卿二人，无贻朕羞。
五月，诏削夺克用官爵、属籍，以濬为河东行营都招讨制置宜慰使，京兆尹孙揆副之，以镇国节度使韩建为都虞候兼供军粮料使，以朱全忠为南面招讨使，王镕为东面招讨使，李匡威为北面招讨使，赫连铎副之。
濬奏给事中牛徽为行营判官，徽曰：国家以丧乱之馀，欲为英武之举，横挑强寇，离诸侯心，吾见其颠沛也。
遂以衰疾固辞。
徽，僧孺之孙也。
昭义有精兵，号后院将”。
克用既得三州，将图河朔，令李克恭选后院将尤骁勇者五百人送晋阳，潞人惜之。
克恭遣牙将李元审及小校冯霸部送晋阳，至铜鞮，霸劫其众以叛，循山而南，至于沁水，众已三千人。
李元审击之，为霸所伤，归于潞。
庚子，克恭就元审所馆视之，安居受帅其党作乱，攻而焚之，克恭、元审皆死。
众推居受为留后，附于朱全忠。
居受使召冯霸，不至。
居受懼，出走，为野人所杀。
霸引兵入潞，自为留后。
时朝廷方讨克用，闻克恭死，朝臣皆贺。
全忠遣河阳留后硃崇节将兵入潞州，权知留后。
克用遣康君立、李存孝将兵围之。
壬子，张濬帅诸军五十二都及邠、宁、鄜、夏杂虏合五万人发京师，上御安喜楼饯之。
濬屏左右言于上曰：俟臣先除外忧，然后为陛下除内患。
杨复恭窃听，闻之。
两军中尉饯濬于长乐坂，复恭属濬酒，濬辞以醉，复恭戏之曰：相公杖钺专征，作态邪。
濬曰：俟平贼还，方见作态耳。
复恭益忌之。
丁巳，茂州刺史李继昌帅众救成都，己未，王建击斩之。
辛酉，资简都制置应援使谢从本杀雅州刺史张承简，举城降建。
孙儒求好于朱全忠，全忠表为淮南节度使。
未几，全忠杀其使者，遂复为仇敌。
光启末，德州刺史卢彦威逐义昌节度使杨全玫，自称留后，求旌节，朝廷未许。
至是，王熔、国弘信因张濬用兵，为之请，乃以彦威为义昌节度使。
张濬会宣武、镇国、静难、凤翔、保大、定难诸军于晋州。
辛未，以朱全忠为宣武、宣义节度使。
秋，七月，官军至阴地关，朱全忠遣骁将葛从周将千骑，潜自壶关夜抵潞州，犯围入城。
又遣别将李谠、李重胤、邓季筠将兵攻李罕之于泽州，又遣张全义、朱友裕军于泽州之北，为从周应援。
季筠，下邑人也。
全忠奏：臣已遣兵守潞州，请孙揆赴镇。
张濬亦恐昭义遂为汴人所据，分兵二千，使揆将之趣潞州。
存孝突出，擒揆及赐旌节中使韩归范、牙兵五百馀人，追击馀众于刁黄岭，尽杀之。
丙寅，孙儒攻润州。
苏州刺史杜孺休到官，钱镠密使沈粲害之。
会杨行密将李友拔苏州，粲归杭州。
镠欲归罪于粲而杀之，粲奔孙儒。
王建退屯汉州。
李罕之告急于李克用，克用遣李存孝将五千骑救之。
九月，壬寅，朱全忠军于河阳。
李克用以康君立为昭义留后，李存孝为汾州刺史。
存孝自谓擒孙揆功大，当镇昭义，而君立得之，愤恚不食者数日，纵意刑杀，始有叛克用之志。
李匡威攻蔚州，虏其刺史邢善益，赫连铎引吐蕃、黠戛斯众数万攻遮虏平，杀其军使刘胡子。
克用遣其将李存信击之，不胜；更命李嗣源为存信之副，遂破之。
克用以大军继其后，匡威、铎皆败走，获匡威之子武州刺史仁宗及铎之婿，俘斩万计。
李嗣源性谨重廉俭，诸将相会，各自诧勇略，嗣源独默然，徐曰：诸君喜以口击贼，嗣源但以手击贼耳。
众惭而止。
杨行密以其将张行周为常州制置使。
闰月，孙儒遣刘建锋攻拔常州，杀行周，遂围苏州。
邛州刺史毛湘，本田令孜亲吏，王建攻之急，食尽，救兵不至。
壬戌，湘谓都知兵马使任可知曰：吾不忍负田军容，吏民何罪。
尔可持吾头归王建。
乃沐浴以俟刃。
可知斩湘及二子降于建，士民皆泣。
甲戌，建持永平旌节入邛州，以节度判官张琳知留后。
缮完城隍，抚安夷獠，经营蜀、雅。
冬，十月，癸未朔，建引兵还成都，蜀州将李行周逐徐公鉥，举城降建。
乙酉，朱全忠自河阳如滑州视事，遣使者请粮马及假道于魏以伐河东，罗弘信不许，又请于镇，镇人亦不许。
加邠宁节度使王行瑜侍中，佑国节度使张全义同平章事。
官军出阴地关，游兵至于汾州。
李克用遣薛志勤、李承嗣将骑三千营于洪洞，李存孝将兵五千营于赵城。
若以攻云州为臣罪，则拓跋思恭之取鄜延，朱全忠之侵徐、郓，何独不讨。
十二月，己丑，孙儒拔苏州，杀李友。
安仁义等闻之，焚润州庐舍，夜遁。
儒使沈粲守苏州，又遣其将归传道守润州。
辛丑，汴将丁会、葛从周击魏，渡河，取黎阳、临河，庞师古、霍存下淇门、卫县，朱全忠自以大军继之。
是岁，置升州于上元县，以张雄为刺史。
唐昭宗圣穆景文孝皇帝大顺二年（辛亥公元891年）。
春，正月，罗弘信军于内黄。
丙辰，朱全忠击之，五战皆捷，到永定桥，斩首万馀级。
弘信懼，遣使厚币请和。
全忠命止焚掠，归其俘，还军河上。
魏博自是服于汴。
庚申，制以太保、门下侍郎、同平章事孔纬为荆南节度使，中书侍郎、同平章事张濬为鄂岳观察使。
以翰林学士承旨、兵部侍郎崔昭纬同平章事，御史中丞徐彦若为户部侍郎、同平章事，昭纬，慎由从子；彦若，商之子也。
杨复恭使人劫孔纬于长乐坡，斩其旌节，资装俱尽，纬仅能自免。
李克用复遣使上表曰：张濬以陛下万代之业，邀自己一时之功，知臣与朱温深仇，私相连结。
臣今身无官爵，名是罪人，不敢归陛下籓方，且欲于河中寄寓，进退行止，伏俟指麾。
诏再贬孔纬均州刺史，张濬连州刺史。
赐克用诏，悉复其官爵，使归晋阳。
孙儒尽举淮、蔡之兵济江，癸酉，自润州转战而南，田頵、安仁义屡败退，杨行密城戍皆望风奔溃。
儒将李从立奄至宣州东溪，行密守备尚未固，众心危懼，夜，使其将合肥台濛将五百人屯溪西；濛使士卒传呼，往返数四，从立以为大众继至，遽引去。
儒前军至溧水，行密使都指挥使李神福拒之。
神福阳退以示怯，儒军不设备，神福夜帅精兵袭之，俘斩千人。
二月，加李克用守中书令，复李罕之官爵；再贬张濬绣州司户。
韦昭度将诸道兵十馀万讨陈敬瑄，三年不能克，馈运不继，朝议欲息兵。
三月，乙亥，制复敬瑄官爵，令顾彦朗、王建各帅众归镇。
师范密谓小校安丘刘鄩曰：汝能杀弘，吾以汝为大将。
张濬至蓝田，逃奔华州依韩建，与孔纬密求救于朱全忠。
全忠上表为纬、濬讼冤，朝廷不得已，并听自便。
纬至商州而还，亦寓居华州。
邢洺节度使安知建潜通朱全忠，李克用表以李存孝代之。
知建懼，奔青州，朝廷以知建为神武统军。
夏，四月，有彗星见于三台，东行入太微，长十丈馀。
甲申，赦天下。
成都城中乏食，弃儿满路。
王建见罢兵制书，曰：大功垂成，奈何弃之。
谋于周庠，庠劝建请韦公还朝，独攻成都，克而有之。
建表称：陈敬瑄、田令孜罪不可赦，愿毕命以图成功。
昭度无如之何，由是未能东还。
建说昭度曰：今关东籓镇迭相吞噬，此腹心之疾也，相公宜早归庙堂，与天子谋之。
敬瑄，疥㿅耳，当以日月制之，责建，可办也。
昭度犹豫未决。
庚子，建阴令东川将唐友通等擒昭度亲吏骆保于行府门，脔食之，云其盗军粮。
昭度大懼，遽称疾，以印节授建，牒建知三使留后兼行营招讨使，即日东还。
建送至新都，跪觞马前，泣拜而别。
昭度甫出剑门，即以兵守之，不复内东军。
昭度至京师，除东都留守。
建急攻成都，环城烽堑亘五十里。
有狗屠王鹞，请诈得罪亡入城说之，使上下离心，建遣之。
鹞入见陈敬瑄、田令孜，则言建兵疲食尽，将遁矣”，出则鬻茶于市，阴为吏民称建英武，兵势强盛；由是敬瑄等懈于守备而众心危懼。
建又遣其将京兆郑渥诈降以觇之，敬瑄以为将，使乘城，既而复以诈得归。
建由是悉知城中虚实，以渥为亲从都指挥使，更姓名曰王宗渥。
以武安节度使周岳为岭南西道节度使。
李克用大举击赫连铎，败其兵于河上，进围云州。
杨行密遣其将刘威、硃延寿将兵三万击孙儒于黄池，威等大败。
延寿，舒城人也。
孙儒军于黄池，五月，大水，诸营皆没，乃还扬州，使其将康暀据和州，安景思据滁州。
丙午，立皇子祐为德王。
杨行密遣其将李神福攻和、滁，康暀降，安景思走。
秋，七月，李克用急攻云州，赫连铎食尽，奔吐谷浑部，既而归于幽州。
克用表大将石善友为大同防御使。
朱全忠遣使与杨行密约共攻孙儒。
儒恃其兵强，欲先灭行密，后敌全忠，移牒籓镇，数行密、全忠之罪，且曰：俟平宣、汴，当引兵入朝，除君侧之恶。
于是悉焚扬州庐舍，尽驱丁壮及妇女渡江，杀老弱以充食。
行密将张训、李德诚潜入扬州，灭馀火，得谷数十万斛以赈饥民。
泗州刺史张谏贷数万斛以给军，训以行密之命馈之，谏由是德行密。
邢洺节度使李存孝劝李克用攻镇州，克用从之。
八月，克用南巡泽潞，遂涉怀孟之境。
朱全忠遣其将丁会攻宿州，克其外城。
乙未，孙儒自苏州出屯广德，杨行密引兵拒之。
儒围其寨，行密将上蔡李简帅百馀人力战，破寨，拔行密出之。
王建攻陈敬瑄益急，敬瑄出战辄败，巡内州县率为建所取。
威戎节度使杨晟时馈之食，建以兵据新都，彭州道绝。
敬瑄出，慰勉士卒，皆不应。
初，陈敬瑄之拒朝命也，田信孜欲盗其军政，谓敬瑄曰：三兄尊重，军务烦劳，不若尽以相付，日具记事咨呈，兄但高居自逸而已。
敬瑄素无智能，忻然许之。
自是军事皆不由己，以至于亡。
建表敬瑄子陶为雅州刺史，使随陶之官，明年，罢归，寓居新津，以一县租赋赡之。
癸丑，建分遣士卒就食诸州，更文武坚姓名曰王完阮，谢从本曰王宗本。
陈敬瑄将佐有器干者，建皆礼而用之。
六军十二卫观军容使、左神策军中尉杨复恭总宿卫兵，专制朝政，诸假子皆为节度使、刺史，又养宦官子六百人，皆为监军。
假子龙剑节度使守贞、武定节度使守忠不输贡赋，上表讪薄朝廷。
李顺节既宠贵，与复恭争权，尽以复恭阴事告上，上乃出复恭为凤翔监军，复恭愠怼，不肯行，称疾，求致仕。
九月，乙卯，以复恭为上将军致仕，赐以几杖。
使者致诏命还，复恭潜遣腹心张绾刺杀之。
加护国节度使王重盈兼中书令。
东川节度使顾彦朗薨，军中推其弟彦晖知留后。
冬，十月，壬午，宿州刺史张筠降于丁会。
癸未，以永平节度使王建为西川节度使；甲申，废永平军。
杨复恭居第近玉山营，假子守信为玉山军使，数往省之。
或告复恭与守信谋反，乙酉，上御安喜楼，陈兵自卫，命天威都将李顺节、神策军使李守节将兵攻其第。
李克用攻王镕，大破镇兵于龙尾岗，斩获万计，遂拔临城，攻元氏、柏乡；李匡威引幽州兵救之。
克用大掠而还，军于邢州。
十一月，曹州都将郭铢杀刺史郭词，降于朱全忠。
泰宁节度使朱瑾将万馀人攻单州。
乙丑，时溥将刘知俊帅众二千降于朱全忠。
辛未，寿州将刘弘鄂恶孙儒残暴，举州降朱全忠。
十二月，乙酉，汴将丁会、张归霸与朱瑾战于金乡，大破之，杀获殆尽，瑾单骑走免。
天威都将李顺节恃恩骄横，出入常以兵自随。
两军中尉刘景宣、西门君遂恶之，白上，恐其作乱。
于是天威、捧日、登封三都大掠永宁坊，至暮乃定，百官表贺。
孙儒焚掠苏、常，引兵逼宣州，钱镠复遣兵据苏州。
儒屡破杨行密之兵，旌旗辎重亘百馀里。
行密求救于钱镠，镠以兵食助之。
以顾彦晖为东川节度使，遣中使宋道弼赐旌节。
杨守亮使杨守厚囚道弼，夺其旌节，发兵攻梓州。
癸卯，彦晖求救于王建；甲辰，建遣其将华洪、李简、王宗侃、王宗弼救东川。
建密谓诸将曰：尔等破贼，彦晖必犒师，汝曹于行营报宴，因而执之，无烦再举。
宗侃破守厚七砦，守厚走归绵州。
彦晖具犒礼，诸将报宴，宗弼以建谋告之，彦晖乃以疾辞。
初，李茂贞养子继臻据金州，均州刺史冯行袭攻下之，诏以行袭为昭信防御使，治金州。
杨守亮欲自金、商袭京师，行袭逆击，大破之。
是岁，赐泾原军号曰彰义，增领渭、武二州。
福建观察使陈岩疾病，遣使以书召泉州刺史王潮，欲授以军政，未至而岩卒。
岩妻弟都将范晖讽将士推己为留后，发兵拒潮。
唐昭宗圣穆景文孝皇帝景福元年（壬子公元892年）。
春，正月，丙寅，赦天下，改元。
凤翔李茂贞、静难王行瑜、镇国韩建、同州王行约、秦州李茂庄五节度使上言：杨守亮容匿叛臣杨复恭，请出军讨之，乞加茂贞山南西道招讨使。
朝议以茂贞得山南，不可复制，下诏和解之，皆不听。
王镕、李匡威合兵十余万攻尧山，李克用遣其将李嗣勋击之，大破幽、镇兵，斩获三万。
杨行密谓诸将曰：孙儒之众十倍于我，吾战数不利，欲退保铜官，何如。
刘威、李神福曰：儒扫地远来，利在速战。
宜屯据险要，坚壁清野以老其师，时出轻骑抄其馈饷，夺其俘掠。
彼前不得战，退无资粮，可坐擒也。
戴友规曰：儒与我相持数年，胜负略相当。
今悉众致死于我，我若望风弃城，正堕其计。
淮南士民从公渡江及自儒军来降者甚众，公宜遣将先护送归淮南，使复生业；儒军闻淮南安堵，皆有思归之心，人心既摇，安得不败。
行密悦，从之。
友规，庐州人也。
威戎节度使杨晟与杨守亮等约攻王建，二月，丁丑，晟出兵掠新繁、汉州之境，使其将吕荛将兵二千会杨守厚攻梓州；建遣行营都指挥使李简击尧，斩之。
戊寅，朱全忠出兵击朱瑄，遣其子友裕将兵前行，军于斗门。
李茂贞、王行瑜擅举兵击兴元。
茂贞表求招讨使不已，遗杜让能、西门君遂书，陵蔑朝廷。
上意不能容，御延英，召宰相、谏官议之。
时宦官有阴与二镇相表里者，宰相相顾不敢言，上不悦。
给事中牛徽曰：先朝多难，茂贞诚有翼卫之功；诸杨阻兵，亟出攻讨，其志亦在疾恶，但不当不俟诏命耳。
比闻兵过山南，杀伤至多。
陛下倘不以招讨使授之，使用国法约束，则山南之民尽矣。
上曰：此言是也。
乃以茂贞为山南西道招讨使。
甲申，朱全忠至卫南，朱瑄将步骑万人袭斗门，朱友裕弃营走，瑄据其营。
全忠不知，乙酉，引兵趣斗门，至者皆为郓人所杀。
全忠退军瓠河，丁亥，瑄击全忠，大破之，全忠走。
张归厚于后力战，全忠仅免，副使李璠等皆死。
朱全忠奏贬河阳节度使赵克裕，以佑国节度使张全义兼河阳节度使。
孙儒围宣州。
初，刘建锋为孙儒守常州，将兵从儒击杨行密，甘露镇使陈可言帅部兵千人据常州。
行密将张训引兵奄至城下，可言仓猝出迎，训手刃杀之，遂取常州。
行密别将又取润州。
朱全忠连年攻时溥，涂、泗、濠三州民不得耕获，兗、郓、河东兵救之，皆无功，复值水灾，人死者什六七。
溥困甚，请和于全忠，全忠曰：必移镇乃可。
溥许之。
全忠乃奏请移溥它镇，仍命大臣镇徐州。
诏以门下侍郎、同平章事刘崇望同平章事，充感化节度使，以溥为太子太师。
溥恐全忠诈而杀之，据城不奉诏，崇望及华阴而还。
忠义节度使赵德諲薨，子匡凝代之。
辛丑，王建遣族子嘉州刺史宗裕、雅州刺史王宗侃、威信都指挥使华洪、茂州刺史王宗瑶将兵五万攻彭州，杨晟逆战而败，宗裕等围之。
三月，以户部尚书郑延昌为中书侍郎、同平章事。
延昌，从谠之从兄弟也。
左神策勇胜三都都指挥使杨子实、子迁、子钊，皆守亮之假子也，自渠州引兵救杨晟，知守亮必败，壬子，帅其众二万降于王建。
李克用、王处存合兵攻王镕，癸丑，拔天长镇。
戊午，镕与战于新市，大破之，杀获三万馀人；辛酉，克用退屯栾城。
诏和解河东及镇、定、幽四镇。
杨晟遗杨守贞、杨守忠、杨守厚书，使攻东川以解彭州之围，守贞等从之。
神策督将窦行实戍梓州，守厚密诱之为内应；守厚至涪城，行实事泄，顾彦晖斩之。
乙酉，置武胜军于杭州，以钱镠为防御使。
天威军使贾德晟，以李顺节之死，颇怨愤，西门君遂恶之，奏而杀之。
德晟麾下千馀骑奔凤翔，李茂贞由是益强。
李匡威出兵侵云、代，壬寅，李克用始引兵还。
时溥遣兵南侵，至楚州，杨行密将张训、李德诚败之于寿河，遂取楚州，执其刺史刘瓚。
五月，加邠宁节度使王行瑜兼中书令。
杨行密屡败孙儒兵，破其广德营，张训屯安吉，断其粮道。
儒食尽，士卒大疫，遣其将刘建锋、马殷分兵掠诸县。
六月，行密闻儒疾疟，戊寅，纵兵击之。
会大雨、晦冥，儒军大败，安仁义破儒五十馀寨，田頵擒儒于陈，斩之，传首京师，儒众多降于行密。
刘建锋、马殷收馀众七千，南走洪州，推建锋为帅，殷为先锋指挥使，以行军司马张佶为谋主，比至江西，众十馀万。
丁酉，杨行密帅众归扬州；秋，七月，丙辰，至广陵，表田頵守宣州，安仁义守润州。
先是，扬州富庶甲天下，时人称扬一、益二，及经秦、毕、孙、杨兵火之馀，江、淮之间，东西千里扫地尽矣。
先成请条列为状以白王建，宗侃即命先成草之，大指言：今所白之事，须四面通共，宗侃所司止于北面，或所白可从，乞以牙举施行。
事凡七条：其一，乞招安山中百姓。
其二，乞禁诸寨军士及子弟无得一人辄出淘虏，仍表诸寨之旁七里内听樵牧，敢越表者斩。
其三，乞置招安寨，中容数千人，以处所招百姓，宗侃请选所部将校谨干者为招安将，使将三十人昼夜执兵巡卫。
其四，招安之事须委一人总领，今榜帖既下，诸寨必各遣军士入山招安，百姓见之无不惊疑，如鼠见狸，谁肯来者。
欲招之必有其术，愿降帖付宗侃专掌其事。
其五，乞严勒四寨指挥使，悉索前日所虏彭州男女老幼集于营场，有父子、兄弟、夫妇自相认者即使相从，牒具人数，部送招安寨，有敢私匿一人者斩；仍乞勒府中诸营，亦令严索，有自军前先寄归者，量给资粮，悉部送归招安寨。
其六，乞置九陇行县于招安寨中，以前南郑令王丕摄县令，设置曹局，抚安百姓，择其子弟之壮者，给帖使自入山招其亲戚；彼知司徒严禁侵掠，前日为军士所虏者，皆获安堵，必欢呼踊跃，相帅下山，如子归母，不日尽出。
其七，彭州土地宜麻，百姓未入山时多沤藏者，宜令县令晓谕，各归田里，出所沤麻鬻之，以为资粮，必渐复业。
建得之大喜，即行之，悉如所申。
八月，以杨行密为淮南节度使、同平章事，以田頵知宣州留后，安仁义为润州刺史。
孙儒降兵多蔡人，行密选其尤勇健者五千人，厚其禀赐，以皁衣蒙甲，号黑云都”，每战，使之先登陷陈，四邻畏之。
行密以用度不足，欲以茶盐易民布帛，掌书记舒城高勖曰：兵火之馀，十室九空，又渔利以困之，将复离叛。
不若悉我所有易邻道所无，足以给军；进贤守令劝课农桑，数年之间，仓库自实。
行密从之。
田頵闻之曰：贤者之言，其利远哉。
行密驰射武伎，皆非所长，而宽简有智略，善抚御将士，与同甘苦，推心待物，无所猜忌。
尝早出，从者断马鞦，取其金，行密知而不问，它日，复早出如故，人服其度量。
李克用北巡至天宁军，闻李匡威、赫连铎将兵八万寇云州，遣其将李君庆发兵于晋阳。
克用潜入新城，伏兵于神堆，擒吐谷浑逻骑三百；匡威等大惊。
丙申，君庆以大军至，克用迁入云州。
辛丑，李茂贞攻拔兴元，杨复恭、杨守亮、杨守信、杨守贞、杨守忠、满存奔阆州。
茂贞表其子继密权知兴元府事。
九月，加荆南节度使成汭同平章事。
时溥迫监军奏称将士留己，冬，十月，复以溥为侍中、感化节度。
朱全忠奏请追溥新命；诏谕解之。
初，邢、洺、磁州留后李存孝，与李存信俱为李克用假子，不相睦。
存信有宠于克用，存孝在邢州，欲立大功以胜之，乃建议取镇冀；存信从中沮之，不时听许。
克用以存信为蕃、汉马步都指挥使，与存孝共击之，二人互相猜忌，逗留不进；克用更遣李嗣勋等击破之。
存孝闻之，自以有功于克用，而信任顾不及存信，愤怨，且懼及祸，乃潜结王镕及朱全忠，上表以三州自归于朝廷，乞赐旌节及会诸道兵讨李克用；诏以存孝为邢、洺、磁节度使，不许会兵。
十一月，时溥濠州刺史张璲、泗州刺史张谏以州附于朱全忠。
乙未，朱全忠遣其子友裕将兵十万攻濮州，拔之，执其刺史邵伦，遂令友裕移兵击时溥。
孙儒将王坛陷婺州，刺史蒋瓌奔赵州。
庐州刺史蔡俦发杨行密祖父墓，与舒州刺史倪章连兵，遣使送印于朱全忠以求救。
全忠恶其反覆，纳其印，不救，且牒报行密；行密谢之。
行密遣行营都指挥使李神福将兵讨俦。
宣明历》浸差，太子少詹事边冈造新历成，十二月，上之。
命曰《景福崇玄历》。
壬午，王建遣其将华洪击杨守亮于阆州，破之。
建遣节度押牙延陵郑顼使于朱全忠；全忠问剑阁，顼极言其险。
全忠不信，顼曰：苟不以闻，恐误公军机。
全忠大笑。
是岁，明州刺史钟文季卒，其将黄晟自称刺史。
唐昭宗圣穆景文孝皇帝景福二年（癸丑公元893年）。
春，正月，时溥遣兵攻宿州，刺史郭言战死。
东川留后顾彦晖既与王建有隙，李茂贞欲抚之使从己，奏请更赐彦晖节；诏以彦晖为东川节度使。
茂贞又奏遣知兴元府事李继密救梓州，未几，建遣兵败东川、凤翔之兵于利州。
彦晖求和，请与茂贞绝；乃许之。
凤翔节度使李茂贞自请镇兴元，诏以茂贞为山南西道兼武定节度使，以中书侍郎、同平章事徐彦若同平章事，充凤翔节度使，又割果、阆二州隶武定军。
二月，甲戌，加西川节度使王建同平章事。
时溥求救于朱瑾，朱全忠遣其将霍存将骑兵三千军曹州以备之。
瑾将兵二万救徐州，存引兵赴之，与朱友裕合击徐、兗兵于石佛山下，大破之，瑾遁归兗州。
辛卯，徐兵复出，存战死。
朱友裕围彭城，时溥数出兵，友裕闭壁不战。
朱瑾宵遁，友裕不追，都虞候硃友恭以书谮友裕于全忠。
全忠怒，驿书下都指挥使庞师古，使代之将，且按其事。
书误达于友裕，友裕大懼，以二千骑逃入山中，潜诣砀山，匿于伯父全昱之所。
全忠夫人张氏闻之，使友裕单骑诣汴州见全忠，泣涕拜伏于庭；全忠命左右捽抑，将斩之，夫人趋就抱之，泣曰汝舍兵众，束身归罪，无异志明矣。
全忠悟而舍之，使权知许州。
友恭，寿春人李彦威也，幼为全忠家僮，全忠养以为子。
张夫人，砀山人，多智略，全忠敬惮之，虽军府事，时与之谋议；或将兵出，中途，夫人以为不可，遣一介召之，全忠立为之返。
李匡威之救王镕也，将发幽州，家人会别，弟匡筹之妻美，匡威醉而淫之。
二月，匡威自镇州还，至博野，匡筹据军府自称留后，以符追行营兵。
匡威众溃归，但与亲近留深州，进退无所之，遣判官李抱真入奏，请归京师。
京师屡更大乱，闻匡威来，坊市大恐，曰：金头王来图社稷。
士民或窜匿山谷。
王镕德其以己故致失地，迎归镇州，为筑第，父事之。
王建屡请杀陈敬瑄、田令孜、朝廷不许。
夏，四月，乙亥，建使人告敬瑄谋作乱，杀之新津。
又告令孜通凤翔书，下狱死。
建使节度判官冯涓草表奏之曰：开匣出虎，孔宣父不责他人；当路斩蛇，孙叔敖盖非利己。
专杀不行于阃外，先机恐失于彀中。
涓，宿之孙也。
汴军攻徐州，累月不克。
通事官张涛以书白朱全忠云：进军时日非良，故无功。
李匡威在镇州，为王镕完城堑，缮甲兵，训士卒，视之如子，匡威以镕年少，且乐真定土风，潜谋夺之。
李抱真自京师还，为之画策，阴以恩施悦其将士。
王氏在镇久，镇人爱之，不徇匡威。
匡威忌日，镕就第吊之。
匡威素服衷甲，伏兵劫之，镕趋抱匡威曰：镕为晋人所困，几亡矣，赖公以有今日；公欲得四州，此固镕之愿也，不若与公共归府，以位让公，则将土莫之拒矣。
匡威以为然，与镕骈马，陈兵入府。
会大风雷雨，屋瓦皆振。
匡威入东偏门，镇之亲军闭之，有屠者墨君和自缺垣跃出，拳殴匡威甲士，挟镕于马上，负之登屋。
镇人既得镕，攻匡威，杀之并其族党。
镕时年十七，体疏瘦，为君和所挟，颈痛头偏者累日。
李匡筹奏镕杀其兄，请举兵复冤；诏不许。
幽州将刘仁恭将兵戍蔚州，过期未代，士卒思归。
会李匡筹立，戍卒奉仁恭为帅，还攻幽州，至居庸关，为府兵所败。
仁恭奔河东，李克用厚待之。
王彦复、王审知攻福州，久不下。
范晖求救于威胜节度使董昌，昌与陈岩婚姻，发温、台、婺州兵五千救之。
闰月，以武胜防御使钱镠为苏杭观察使。
又以扈跸都头曹诚为黔中节度使，耀德都头李鋋为镇海军节度使，宣威都头孙惟晟为荆南节度使，六月，以捧日都头陈珮为岭南东道节度使，并同平章事。
李匡筹出兵攻王镕之乐寿、武强，以报杀匡威之耻。
秋，七月，王镕遣兵救邢州；李克用败之于平山，壬申，进击镇州。
镕懼，请以兵粮二十万助攻邢州，克用许之。
克用治兵于栾城，合镕兵三万进屯任县，李存信屯琉璃陂。
丁亥，杨行密克庐州，斩蔡俦。
左右请发俦父母冢，行密曰：俦以此得罪，吾何为效之。
加天雄节度使李茂庄同平章事。
钱镠发民夫二十万及十三都军士筑杭州罗城，周七十里。
升州刺史张雄卒，冯弘铎代之为刺史。
丙辰，杨行密遣田頵将宣州兵二万攻歙州；歙州刺史裴枢城守，久不下。
时诸将为刺史者多贪暴，独池州团练使陶雅宽厚得民，歙人曰：得陶雅为刺史，请听命。
行密即以雅为歙州刺史，歙人纳之。
雅尽礼见枢，送之还朝。
枢，遵庆之曾孙也。
朱全忠命庞师古移兵攻兗州，与朱瑾战，屡破之。
九月，丁卯，以钱镠为镇海节度使。
李存孝夜犯李存信营，虏奉诚军使孙考老。
李克用自引兵攻邢州，掘堑筑垒环之。
存孝时出兵突击，堑垒不能成。
河东牙将袁奉韬密使人谓存孝曰：大王惟俟堑成即归晋阳，尚书所惮者独大王耳，诸将非尚书敌也。
大王若归，咫尺之堑，安能沮尚书之锋锐邪。
存孝以为然，按兵不出。
旬日，堑垒成，飞走不能越，存孝由是遂穷。
汴将邓季筠从克用攻邢州，轻骑逃归。
朱全忠大喜，使将亲军。
乙亥，覃王嗣周帅禁军三万送凤翔节度使徐彦若赴镇，军于兴平。
李茂贞、王行瑜合兵近六万，军于盩厔以拒之。
禁军皆新募市井少年，茂贞、行瑜所将皆边兵百战之馀，壬午，茂贞等进逼兴平，禁军皆望风逃溃，茂贞等乘胜进攻三桥，京城大震，士民奔散，市人复守阙请诛首议用兵者。
崔昭纬心害太尉、门下侍郎、同平章事杜让能，密遗茂贞书曰：用兵非主上意，皆出于杜太尉耳。
甲申，茂贞陈于临皋驿，表让能罪，请诛之。
让能言于上曰：臣固先言之矣，请以臣为解。
上涕下不自禁，曰：与卿诀矣。
是日，贬让能梧州刺史，制辞略曰：弃卿士之臧谋，构籓垣之深衅，咨询之际，证执弥坚。
又流观军容使西门君遂于儋州，内枢密使李周潼于崖州，段诩于驩州。
乙酉，上御安福门，斩君遂、周潼、诩，再贬让能雷州司户。
遣使谓茂贞曰：惑朕举兵者，三人也，非让能之罪。
以内侍骆全瓘、刘景宣为左右军中尉。
壬辰，以东都留守韦昭度为司徒、门下侍郎、同平章事，御史中丞崔胤为户部侍郎、同平章事，胤，慎由之子也，外宽弘而内巧险，与崔昭纬深相结，故得为相。
冬，十月，赐让能及其弟户部侍郎弘徽自尽。
制复以茂贞为凤翔节度使兼山南西道节度使、守中书令，于是茂贞尽有凤翔、兴元、洋、陇秦等十五州之地。
以徐彦若为御史大夫。
戊戌，以泉州刺史王潮为福建观察使。
舒州刺史倪章弃城走，杨行密以李神福为舒州刺史。
邠宁节度使、守侍中兼中书令王行瑜求为尚书令；韦昭度密奏：太宗以尚书令执政，遂登大位，自是不以授人臣。
汴将葛从周攻齐州刺史硃威，朱瑄、朱瑾引兵救之。
初，武安节度使周岳杀闵勖，据潭州，邵州刺史邓处讷闻而哭之，诸将入吊，处讷曰：吾与公等咸受仆射大恩，今周岳无状杀之，吾欲与公等竭一州之力，为仆射报仇，可乎。
皆曰：善。
于是训卒厉兵，八年，乃结朗州刺史雷满共攻潭州，克之，斩岳，自称留后。
唐昭宗圣穆景文孝皇帝乾宁元年（甲寅公元894年）。
春，正月，乙丑朔，赦天下，改元。
李茂贞入朝，大陈兵自卫，数日归镇。
以李匡筹为卢龙节度使。
二月，朱全忠自将击朱瑄，军于鱼山。
瑄与朱瑾合兵攻之，兗、郓兵大败，死者万馀人。
以右散骑常侍郑綮为礼部侍郎、同平章事。
以邵州刺史邓处讷为武安节度使。
彰义节度使张钧薨，表其兄鐇为留后。
三月，黄州刺史吴讨举州降杨行密。
朱全忠遣军将张从晦慰抚寿州。
从晦陵侮刺史江彦温而与诸将夜饮；彦温疑其谋己，明日，尽杀在席诸将，以书谢全忠而自杀。
军中推其子从顼知军州事，全忠为之腰斩从晦。
五月，加镇海节度使钱镠同平章事。
刘建锋、马殷引兵至澧陵，邓处讷遣邵州指挥使蒋勋、邓继崇将步骑三千守龙回关。
王建攻彭州，城中人相食，彭州内外都指挥使赵章出降。
王先成请筑龙尾道，属于女墙。
丙子，西川兵登城，杨晟犹帅众力战，刀子都虞候王茂权斩之。
获彭州马步使安师建，建欲使为将，师建泣谢曰：师建誓与杨司徒同生死，不忍复戴日月，惟速死为惠。
再三谕之，不从，乃杀之，礼葬而祭之。
更赵章姓名曰王宗勉，王茂权名曰宗训，又更王钊名曰宗谨，李绾姓曰王宗勉，王茂权名曰宗训，又更王钊名曰宗谨，李绾姓名曰王宗绾。
辛卯，中书侍郎、同平章事郑延昌罢为右仆射。
朱瑄、朱瑾求救于河东，李克用遣骑将安福顺及弟福庆、福迁督精骑五百假道于魏，渡河应之。
武昌节度使杜洪攻黄州，杨行密遣行营都指挥使朱延寿等救之。
六月，甲午，以宋州刺史张廷范为武宁节度使，从朱全忠之请也。
蕲州刺史冯敬章邀击淮南军，朱延寿攻蕲州，不克。
戊午，以翰林学士承旨、礼部尚书李谿同平章事；方宣制，水部郎中知制诰刘崇鲁出班掠麻恸哭。
上召崇鲁，问其故，对言：谿奸邪，依附杨复恭、西门君遂，得在翰林，无相业，恐危社稷。
谿竟罢为太子少傅。
谿，鄜之孙也。
上师谿为文，崔昭纬恐谿为相，分己权，故使崇鲁沮之。
谿十表自讼，丑诋崇鲁父符受赃枉法，事觉自杀；弟崇望与杨复恭深交，崇鲁庭拜田令孜，为朱玫作劝进表，乃云臣交结内臣，何异抱赃唱贼。
且故事，絁巾惨带，不入禁庭。
臣果不才，崇鲁自应上章论列，岂于正殿恸哭。
为国不祥，无人臣礼，乞正其罪。
诏停崇鲁见任。
溪犹上表不已，乞行诛窜，表数千言，诟詈无所不至。
李克用大破吐谷浑，杀赫连铎，擒白义诚。
秋，七月，李茂贞遣兵攻阆州，拨之，杨复恭、杨守亮、杨守信帅其族党犯围走。
礼部侍郎、同平章事郑綮自以不合众望，累表避位，诏以太子少保致仕；以御史大夫徐彦若为中书侍郎兼吏部尚书、同平章事。
绵州刺史杨守厚卒，其将常再荣举城降王建。
杨复恭、守亮、守信将自商山奔河东，至乾元，遇华州兵，获之。
八月，韩建献于阙下，斩于独柳。
李茂贞献复恭遗守亮书，诉致仕之由云：承天门乃隋家旧业，大侄但积粟训兵，勿贡献。
吾于荆榛中立寿王，才得尊位，废定策国老，有如此负心门生天子。
昭义节度使康君立诣晋阳谒李克用。
冬，十月，丁酉，封皇子祤为棣王，禊为虔王，禋为沂王，祎为遂王。
以泾原留后张鐇为彰义节度使。
朱全忠遣使至泗州，使者陵慢刺史张谏，谏举州降杨行密。
行密遣押牙唐令回持茶万馀斤如汴宋贸易，全忠执令回，尽取其茶。
扬、汴始有隙。
辛亥，进攻妫州。
壬子，匡筹复发兵出居庸关，克用使精骑当其前以疲之，遣步将李存审自他道出其背夹击之，幽州兵大败，杀获万计。
存审本姓苻，宛丘人，克用养以为子。
丙辰，克用进军幽州，其大将请降。
加匡国节度使王行约检校待中。
吴讨畏杜洪之逼，纳印请代于杨行密，行密以先锋指挥使瞿章权知黄州。
是岁，黄连洞蛮二万围汀州，福建观察使王潮遣其将李承勋将万人击之；蛮解去，承勋追击之，至浆水口，破之。
义胜节度使董昌为政苛虐，于常赋之外，加敛数倍，以充贡献及中外馈遗，每旬发一纲，金万两，银五千鋋，越绫万五千匹，他物称是，用卒五百人，或遇雨雪风水违程，则皆死。
责奉为天下最，由是朝廷以为忠，宠命相继，官至司徒、同平章事，爵陇西郡王。
汉中宗孝宣帝地节三年（甲寅公元前67年）。
其赐成爵关内侯，秩中二千石。
夏，四月，戊申，立子奭为皇太子，以丙吉为太傅，太中大夫疏广为少傅。
封太子外祖父许广汉为平恩侯。
霍显闻立太子，怒恚不食，欧血，曰：此乃民间时子，安得立。
即后有子，反为王邪。
复教皇后令毒太子。
皇后数召太子赐食，保、阿辄先尝之，后挟毒不得行。
六月，壬辰，以魏相为丞相。
辛丑，丙吉为御史大夫，疏广为太子太傅，广兄子受为少傅。
太子外祖父平恩侯许伯，以为太子少，白使其弟中郎将舜监护太子家。
上以问广，广对曰：太子，国储副君，师友必于天下英俊，不宜独亲外家许氏。
且太子自有太傅、少傅，官属已备，今复使舜护太子家，示陋，非所以广太子德于天下也。
上善其言，以语魏相，相免冠谢曰：此非臣等所能及。
广由是见器重。
冬，十月，诏曰：乃者九月壬申地震，朕甚惧焉。
有能箴朕过失，及贤良方正直言极谏之士，以匡朕之不逮，毋讳有司。
朕既不德，不能附远，是以边境屯戍未息。
今复饬兵重屯，久劳百姓，非所以绥天下也。
其罢车骑将军、右将军屯兵。
又诏：池籞未御幸者，假与贫民。
郡国宫馆勿复修治。
流民还归者，假公田，贷种食，且勿算事。
帝自在民间，闻知霍氏尊盛日久，内不能善。
既躬亲朝政，御史大夫魏相给事中。
显谓禹、云、山：女曹不务奉大将军馀业，今大夫给事中，他人壹间女，能复自救邪。
后两家奴争道，霍氏奴入御史府，欲躢大夫门；御史为叩头谢，乃去。
人以谓霍氏，显等始知忧。
廷尉史钜鹿路温舒上书曰：臣闻齐有无知之祸而桓公以兴，晋有骊姬之难而文公用伯。
近世赵王不终，诸吕作乱，而孝文为太宗。
繇是观之，祸乱之作，将以开圣人也。
夫继变乱之后，必有异旧之恩，此贤圣所以昭天命也。
往者昭帝即世无嗣，昌邑淫乱，乃皇天所以开至圣也。
臣闻《春秋》正即位、大一统而慎始也。
陛下初登至尊，与天合符，宜改前世之失，正始受命之统，涤烦文，除民疾，以应天意。
臣闻秦有十失，其一尚存，治狱之吏是也。
夫狱者，天下之大命也，死者不可复生，绝者不可复属。
书》曰：与其杀不辜，宁失不经。
今治狱吏则不然，上下相驱，以刻为明，深者获公名，平者多后患，故治狱之吏皆欲人死，非憎人也，自安之道在人之死。
是以死人之血流离于市，被刑之徒，比肩而立，大辟之计，岁以万数。
此仁圣之所以伤也，太平之未洽，凡以此也。
夫人情，安则乐生，痛则思死，棰楚之下，何求而不得。
故囚人不胜痛，则饰辞以示之；吏治者利其然，则指导以明之；上奏畏却，则锻练而周内之。
盖奏当之成，虽皋陶听之，犹以为死有馀辜。
何则。
成练者众，文致之罪明也。
故俗语曰：画地为狱，议不入；刻木为吏，期不对。
此皆疾吏之风，悲痛之辞也。
唯陛下省法制，宽刑罚，则太平之风可兴于世。
上善其言。
涿郡太守郑昌上疏言：今明主躬垂明听，虽不置廷平，狱将自正；若开后嗣，不若删定律令。
律令一定，愚民知所避，奸吏无所弄矣。
今不正其本，而置廷平以理其末，政衰听怠，则廷平将召权而为乱首矣。
昭帝时，匈奴使四千骑田车师。
是岁，侍郎会稽郑吉与校尉司马憙，将免刑罪人田渠犂，积谷，发城郭诸国兵万馀人与所将田士千五百人共击车师，破之；车师王请降。
汉中宗孝宣皇帝地节四年（乙卯公元前66年）。
春，二月，赐外祖母号为博平君；封舅无故为平昌侯，武为乐昌侯。
夏，五月，山阳、济阴雹如鸡子，深二尺五寸，杀二十馀人，飞鸟皆死。
诏：自今子有匿父母、妻匿夫、孙匿大父母，皆勿治。
立广川惠王孙文为广川王。
霍显及禹、山、云自见日侵削，数相对啼泣自怨。
山曰：今丞相用事，县官信之，尽变易大将军时法令，发扬大将军过失。
又，诸儒生多窭人子，远客饥寒，喜妄说狂言，不避忌讳，大将军常雠之。
今陛下好与诸儒生语，人人自书对事，多言我家者。
尝有上书言我家昆弟骄恣，其言绝痛；山屏不奏。
后上书者益黠，尽奏封事，辄使中书令出取之，不关尚书，益不信人。
又闻民间讙言霍氏毒杀许皇后’，宁有是邪。
显恐急，即具以实告禹、山、云。
禹、山、云惊曰：如是，何不早告禹等。
县官离散、斥逐诸婿，用是故也。
此大事，诛罚不小，奈何。
于是始有邪谋矣。
云舅李竟民善张赦，见云家卒卒，谓竟曰：今丞相与平恩侯用事，可令太夫人言太后，先诛此两人。
移徙陛下，在太后耳。
长安男子张章告之，事下廷尉、执金吾，捕张赦等。
后有诏，止勿捕。
山等愈恐，相谓曰：此县官重太后，故不竟也。
然恶端已见，久之犹发，发即族矣，不如先也。
遂令诸女各归报其夫，皆曰：安所相避。
山阳太守张敞上封事曰：臣闻公子季友有功于鲁，赵衰有功于晋，田完有功于齐，皆畴其庸，延及子孙。
终后田氏篡齐，赵氏分晋，季氏颛鲁。
夫周公七年耳，而大将军二十岁，海内之命断于掌握。
朝臣宜有明言曰：陛下褒宠故大将军以报功德足矣。
山曰：丞相擅减宗庙羔、菟、蛙，可以此罪也。
约定，未发，云拜为玄菟太守，太中大夫任宣为代郡太守。
初，霍氏奢侈，茂陵徐生曰：霍氏必亡。
帝初立，谒见高庙，大将军光骖乘，上内严惮之，若有芒刺在背。
后车骑将军张安世代光骖乘，天子从容肆体，甚安近焉。
及光身死而宗族竟诛，故俗传霍氏之祸萌于骖乘。
后十二岁，霍后复徙云林馆，乃自杀。
班固赞曰：霍光受襁褓之托，任汉室之寄，匡国家，安社稷，拥昭，立宣，虽周公、阿衡何以加此。
然光不学亡术，闇于大理；阴妻邪谋，立女为后，湛溺盈溢之欲，以增颠覆之祸，死财三年，宗族诛夷，哀哉。
九月，诏减天下盐贾。
又令郡国岁上系囚以掠笞若瘐死者，所坐县、名、爵、里，丞相、御史课殿最以闻。
十二月，清河王年坐内乱废，迁房陵。
是岁，北海太守庐江硃邑以治行第一入为大司农，勃海太守龚遂入为水衡都尉。
先是，勃海左右郡岁饥，盗贼并起，二千石不能禽制。
上选能治者，丞相、御史举故昌邑郎中令龚遂，上拜为勃海太守。
召见，问：何以治勃海，息其盗贼。
对曰：海濒遐远，不沾圣化，其民困于饥寒而吏不恤，故使陛下赤子盗弄陛下之兵于潢池中耳。
今欲使臣胜之邪，将安之也。
上曰：选用贤良，固欲安之也。
遂曰：臣闻治乱民犹治乱绳，不可急也；唯缓之，然后可治。
臣愿丞相、御史且无拘臣以文法，得一切便宜从事。
上许焉，加赐黄金赠遣。
乘传至勃海界，郡闻新太守至，发兵以迎。
遂皆遣还。
移书敕属县：悉罢逐捕盗贼吏，诸持锗、钩、田器者皆为良民，吏毋得问；持兵者乃为贼。
遂单车独行至府。
盗贼闻遂教令，即时解散，弃其兵弩而持钩、鉏，于是悉平，民安土乐业。
遂乃开仓廪假贫民，选用良吏尉安牧养焉。
遂见齐俗奢侈，好末技，不田作，乃躬率以俭约，劝民务农桑，各以口率种树畜养。
民有带持刀剑者，使卖剑买牛，卖刀买犊，曰：何为带牛佩犊。
劳来循行，郡中皆有畜积，狱讼止息。
乌孙公主女为龟兹王绛宾夫人。
绛宾上书言：得尚汉外孙，愿与公主女俱入朝。
汉中宗孝宣皇帝元康元年（丙辰公元前65年）。
春，正月，龟兹王及其夫人来朝；皆赐印绶，夫人号称公主，赏赐甚厚。
三月，诏以凤皇集泰山、陈留，甘露降未央宫，赦天下。
冬，置建章卫尉。
是岁，少府宋畴坐议凤皇下彭城，未至京师，不足美”，贬为泗水太傅。
上选博士、谏大夫通政事者补郡国守相，以萧望之为平原太守。
望之上疏曰：陛下哀愍百姓，恐德之不究，悉出谏官以补郡吏。
朝无争臣，则不知过，所谓忧其末而忘其本者也。
上乃征望之入守少府。
东海太守河东尹翁归，以治郡高第入为右扶风。
翁归为人，公廉明察，郡中吏民贤、不肖及奸邪罪名尽知之。
初，乌孙公主少子万年有宠于莎车王。
莎车王死而无子，时万年在汉，莎车国人计，欲自托于汉，又欲得乌孙心，上书请万年为莎车王。
汉许之，遣使者奚充国送万年。
万年初立，暴恶，国人不说。
汉中宗孝宣皇帝元康二年（丁巳公元前64年）。
春，正月，赦天下。
又曰：闻古天子之名，难知而易讳也；其更讳询。
魏相好观汉故事及便宜章奏，数条汉兴已来国家便宜行事及贤臣贾谊、晁错、董仲舒等所言，奏请施行之。
相敕掾史按事郡国，及休告，从家还至府，辄白四方异闻。
或有逆贼、风雨灾变，郡不上，相辄奏言之。
与御史大夫丙吉同心辅政，上皆重之。
丙吉为人深厚，不伐善。
独渭城胡组、淮阳郭征卿有恩耳。
帝以萧望之经明持重，议论有馀，材任宰相，欲详试其政事，复以为左冯翊。
望之从少府出为左迁，恐有不合意，即移病。
上闻之，使侍中成都侯金安上谕意曰：所用皆更治民以考功。
君前为平原太守日浅，故复试之于三辅，非有所闻也。
望之即起视事。
汉中宗孝宣皇帝元康三年（戊午公元前63年）。
春，三月，诏封故昌邑王贺为海昏侯。
乙未，诏曰：朕微眇时，御史大夫丙吉，中郎将史曾、史玄，长乐卫尉许舜，侍中、光禄大夫许延寿，皆与朕有旧恩，及故掖庭令张贺，辅导朕躬，修文学经术，恩惠卓异，厥功茂焉。
吉临当封，病；上忧其不起，将使人就加印绋而封之，及其生存也。
太子太傅夏侯胜曰：此未死也。
臣闻有阴德者必飨其乐，以及子孙。
今吉未获报而疾甚，非其死疾也。
后病果愈。
张安世自以父子封侯，在位太盛。
安世谨慎周密，每定大政，已决，辄移病出。
夏，四月，丙子，立皇子钦为淮阳王。
皇太子年十二，通《论语》、《孝经》。
太傅疏广谓少傅受曰：吾闻知足不辱，知止不殆。
今仕宦至二千石，官成名立，如此不去，惧有后悔。
即日，父子俱移病，上疏乞骸骨。
上皆许之，加赐黄金二十斤，皇太子赠以五十斤。
公卿故人设祖道供张东都门外，送者车数百两。
道路观者皆曰：贤哉二大夫。
或叹息为之下泣。
广、受归乡里，日令其家卖金共具，请族人、故旧、宾客，与相娱乐。
或劝广以其金为子孙颇立产业者，广曰：吾岂老悖不念子孙哉。
顾自有旧田庐，令子孙勤力其中，足以共衣食，与凡人齐。
今复增益之以为赢馀，但教子孙怠堕耳。
贤而多财，则损其志；愚而多财，则益其过。
且夫富者众之怨也，吾既无以教化子孙，不欲益其过而生怨。
又此金者，圣主所以惠养老臣也，故乐与乡党、宗族共飨其赐，以尽吾馀日，不亦可乎。
于是族人悦服。
汉中宗孝宣皇帝元康四年（己未公元前62年）。
春，正月，诏：年八十以上，非诬告、杀伤人，它皆勿坐。
右扶风尹翁归卒，家无馀财。
上令有司求高祖功臣子孙失侯者，得槐里公乘周广汉等百三十六人，皆赐黄金二十斤，复其家，令奉祭祀，世世勿绝。
丙寅，富平敬侯张安世薨。
初，扶阳节侯韦贤薨，长子弘有罪系狱，家人矫贤令，以次子大河都尉玄成为后。
车师王乌贵之走乌孙也，乌孙留不遣。
汉遣使责乌孙，乌孙送乌贵诣阙。
初，武帝开河西四郡，隔绝羌与匈奴相通之路，斥逐诸羌，不使居湟中地。
及帝即位，光禄大夫义渠安国使行诸羌。
先零豪言：愿时度湟水北，逐民所不田处畜牧。
安国以闻。
后将军赵充国劾安国奉使不敬。
是后羌人旁缘前言，抵冒度湟水，郡县不能禁。
既而先零与诸羌种豪二百馀人解仇、交质、盟诅。
上闻之，以问赵充国，对曰：羌人所以易制者，以其种自有豪，数相攻击，势不壹也。
往三十馀岁西羌反时，亦先解仇合约攻令居，与汉相距，五六年乃定。
匈奴数诱羌人，欲与之共击张掖、酒泉地，使羌居之。
间者匈奴困于西方，疑其更遣使至羌中与相结。
臣恐羌变未止此，且复结联他种，宜及未然为之备。
后月馀，羌侯狼何果遣使至匈奴藉兵，欲击鄯善、敦煌以绝汉道。
充国以为狼何势不能独造此计。
疑匈奴使已至羌中，先零、䍐、幵乃解仇作约。
到秋马肥，变必起矣。
宜遣使者行边兵，豫为备敕，视诸羌毋令解仇，以发觉其谋。
于是两府复白遣义渠安国行视诸羌，分别善恶。
是时，比年丰稔，谷石五钱。
唐昭宗圣穆景文孝皇帝乾宁二年（乙卯公元895年）。
春，正月，辛酉，幽州军民数万以麾盖歌鼓迎李克用入府舍；克用命李存审、刘仁恭将兵略定巡属。
癸未，朱全忠遣其将朱友恭围兗州，朱瑄自郓以兵粮救之，友恭设伏，败之于高梧，尽夺其饷，擒河东将安福顺、安福庆。
己已，以给事中陆希声为户部侍郎、同平章事。
希声，元方五世孙也。
壬申，护国节度使王重盈薨，军中请以重荣子行军司马珂知留后事。
珂，重盈兄重简之子也，重荣养以为子。
杨行密表朱全忠罪恶，请会易定、兗、郓、河东兵讨之。
董昌将称帝，集将佐议之。
节度副使黄碣曰：今唐室虽微，天人未厌。
齐桓、晋文皆翼戴周室以成霸业。
大王兴于畎亩，受朝廷厚恩，位至将相，富贵极矣，奈何一旦忽为族灭之计乎。
碣宁死为忠臣，不生为叛逆。
昌怒，以为惑众，斩之，投其首于厕中，骂之曰：奴贼负我。
好圣明时三公不能待，而先求死也。
并杀其家八十口，同坎瘗之。
又问会稽令吴镣，对曰：大王不为真诸侯以传子孙，乃欲假天子以取灭亡邪。
昌亦族诛之。
又谓山阴令张逊曰：汝有能政，吾深知之，俟吾为帝，命汝知御史台。
逊曰：大王起石镜镇，建节浙东，荣贵近二十年，何苦效李锜、刘辟之所为乎。
浙东僻处海隅，巡属虽有六州，大王若称帝，彼必不从，徒守孤城，为天下笑耳。
昌又杀之，谓人曰：无此三人者，则人莫我违矣。
二月，辛卯，昌被兗冕登子城门楼，即皇帝位。
悉陈瑞物于庭以示众。
先是，咸通末，吴、越间讹言山中有大鸟，四目三足，声云罗平天册”，见者有殃，民间多画像以祀之。
及昌僭号，曰：此吾鸑鷟也。
乃自称大越罗平国，改元顺天，署城楼曰天册之楼，令群下谓己曰圣人”。
以前杭州刺史李邈、前婺州刺史蒋瓌、两浙盐铁副使杜郢、前屯田郎中李瑜为相。
又以吴瑶等皆为翰林学士、李畅之等皆为大将军。
昌移书钱镠，告以权即罗平国位，以镠为两浙都指挥使。
镠遗昌书曰：与其闭门作天子，与九族、百姓俱陷涂炭，岂若开门作节度使，终身富贵邪。
及今悛悔，尚可及也。
昌不听，镠乃将兵三万诣越州城下，至迎恩门见昌，再拜言曰：大王位兼将相，奈何舍安就危。
镠将兵此来，以俟大王改过耳。
若天子命将出师，纵大王不自惜，乡里士民何罪，随大王族灭乎。
昌懼，致犒军钱二百万，执首谋者吴瑶及巫觋数人送于镠，且请待罪天子。
镠引兵还，以状闻。
王重盈之子保义节度使珙、晋州刺史瑶举兵击王珂，表言珂非王氏子。
与朱全忠书，言珂本吾家苍头，不应为嗣。
珂上表自陈，且求援于李克用。
上遣中使谕解之。
上重李谿文学，乙未，复以谿为户部侍郎、同平章事。
己酉，朱全忠军于单父，为朱友恭声援。
李克用表刘仁恭为卢龙留后，留兵戍之；壬子，还晋阳。
妫州人高思继兄弟，在武干，为燕人所服，克用皆以为都将，分掌幽州兵；部下士卒，皆山北之豪也，仁恭惮之。
久之，河东兵戍幽州者暴横，思继兄弟以法裁之，所诛杀甚多。
克用怒，以让仁恭，仁恭诉称高氏兄弟所为，克用俱杀之。
仁恭欲收燕人心，复引其诸子置帐下，厚抚之。
崔昭纬与李茂贞、王行瑜深相结，得天子过失，朝廷机事，悉以告之。
邠宁节度副使崔鋋，昭纬之族也，李谿再入相，昭纬使鋋告行瑜曰：向者尚书令之命已行矣，而韦昭度沮之，今又引李谿为同列，相与荧惑圣听，恐复有杜太慰之事。
行瑜乃与茂贞表称溪奸邪，昭度无相业，宜罢居散秩。
上报曰：军旅之事，联则与籓镇图之；至于命相，当出朕怀。
行瑜等论列不已，三月，谿复罢为太子少师。
王珙、王瑶请朝廷命河中帅，诏以中书侍郎、同平章事崔胤同平章事，充护国节度使；以户部侍郎、判户部王抟为中书侍郎、同平章事。
王珂，李克用之婿也。
克用表重荣有功于国，请赐其子珂节钺。
王珙厚结王行瑜、李茂贞、韩建三帅，更上表称珂非王氏子，请以珂为陕州、珙为河中。
上谕以先已允克用之秦，不许。
加王镕兼侍中。
杨行密浮淮至泗州，防御使台濛盛饰供帐，行密不悦。
既行，濛于卧内得补绽衣，驰使归之。
行密笑曰：吾少贫贱，不敢忘本。
濛甚惭。
行密攻濠州，拔之，执刺史张璲。
丁亥，行密围寿州。
朝廷以董昌有贡输之勤，今日所为，类得心疾，诏释其罪，纵归田里。
户部侍郎、同平章事陆希声罢为太子少师。
杨行密围寿州，不克，将还；庚寅，其将朱延寿请试往更攻，一鼓拨之，执剌史江从勖。
行密以延寿权知寿州团练使。
延寿制，军中每旗二十五骑。
钱镠表董昌僭逆，不可赦，请以本道兵讨之。
太傅、门下侍郎、同平章事韦昭度以太保致仕。
戊戌，以刘建锋为武安节度使。
建锋以马殷为内外马步军都指挥使。
杨行密遣使诣钱镠，言董昌已改过，宜释之；亦遣诣昌，使趣朝贡。
河东遣其将史俨、李承嗣以万骑驰入于郓，朱友恭退归于汴。
五月，诏削董昌官爵，委钱镠讨之。
初，王行瑜求尚书令不获，由是怨朝廷。
郃阳镇近华州，韩建求之；良原镇近邠州，王行瑜求之。
王珂、王珙争河中，行瑜、建及李茂贞皆为珙请，不能得，耻之。
行瑜使其弟匡国节度使行约攻河中，珂求救于李克用。
初，崔胤除河中节度使，河东进奏官薛志勤扬言曰：崔公虽重德，以之代王珂，不若光德刘公于我公厚也。
光德刘公者，太常卿刘崇望也。
及三帅入朝，闻志勤之言，贬崇望昭州司马。
李克用闻三镇兵犯阙，即日遣使十三辈发北部兵，期以来月渡河入关。
六月，庚寅，以钱镠为浙东招讨使；镠复发兵击董昌。
辛卯，以前均州刺史孔纬、绣州司户张濬并为太子宾客。
壬辰，以纬为吏部尚书，复其阶爵；癸已，拜司空，兼门下侍郎、同平章事。
以张濬为兵部尚书、诸道租庸使。
时纬居华州，濬居长水，上以崔昭纬等外交籓镇，朋党相倾，思得骨鲠之士，故骤用纬、濬。
纬以有疾，扶舆至京师，见上，涕泣固辞；上不许。
李克用大举蕃、汉兵南下，上表称王行瑜、李茂贞、韩建称兵犯阙，贼害大臣，请讨之，又移檄三镇，行瑜等大懼。
克用军至绛州，刺史王瑶闭城拒之；克用进攻，旬日，拔之。
斩瑶于军门，杀城中违拒者千馀人。
秋，七月，丙辰朔，克用至河中，王珂迎谒于路。
匡国节度使王行约败于朝邑，戊午，行约弃同州走，己未，至京师。
庚申，枢密使骆全瓘奏请车驾幸凤翔。
上曰：朕得克用表，尚驻军河中。
右军指挥使李继鹏，茂贞假子也，本姓名阎珪，与骆全瓘谋劫上幸凤翔。
中尉刘景宣与王行实知之，欲劫上幸邠州。
捧日都头李筠将本军，于楼前侍卫。
或传王行瑜、李茂贞欲自来迎车驾，上懼为所迫，辛酉，以筠、居实两都兵自卫，出启夏门，趣南山，宿莎城镇。
士民追从车驾者数十万人，比至谷口，暍死者三之一，夜，复为盗所掠，哭声震山谷。
时百官多扈从不及，户部尚书、判度支及盐铁转运使薛王知柔独先至，上命权知中书事及置顿使。
壬戌，李克用入同州。
崔昭纬、徐彦若、王抟至莎城。
甲子，上徙幸石门镇，命薛王知柔与知枢密院刘光裕还京城，制置守卫宫禁。
丙寅，李克用遣节度判官王瓌奉表问起居。
李克用遣兵攻华州；韩建登城呼曰：仆于李公未尝失礼，何为见攻。
克用使谓之曰：公为人臣，逼逐天子，公为有礼，孰为无礼者乎。
会郗廷昱至，言李茂贞将兵三万至盩厔，王行瑜将兵至兴平，皆欲迎车驾，克用乃释华州之围，移兵营渭桥。
以薛王知柔为清海节度使、同平章事，仍权知京兆尹、判度支，充盐铁转运使，俟反正日赴镇。
上在南山旬馀，士民从车驾避乱者日相惊曰：邠、岐兵至矣。
上遣延王戒丕诣河中，趣李克用令进兵。
壬午，克用发河中。
八月，上遣供奉官张承业诣克用军。
承业，同州人，屡奉使于克用，因留监其军。
己丑，克用进军渭桥，遣其将李存贞为前锋；辛卯，拨永寿，又遣史俨将三千骑诣石门侍卫。
癸已，遣李存信、李存审会保大节度使李思孝攻王行瑜黎园寨，擒其将王令陶等，献于行在。
思孝本姓拓跋，思恭之弟也。
李茂贞懼，斩李继鹏，传首行在，上表请罪，且遣使求和于克用。
上复遣延王戒丕、丹王允谕克用，令且赦茂贞，并力讨行瑜，俟其殄平，当更与卿议之。
且命二王拜克用为兄。
以前河中节度使崔胤为中书侍郎、同平章事。
戊戌，削夺王行瑜官爵。
癸卯，以李克用为邠宁四面行营都招讨使，保大节度使李思孝为北面招讨使，定难节度使李思谏为东面招讨使，彰义节度使张鐇为西面招讨使。
克用遣其子存勖诣行在，年十一，上奇其状貌，抚之曰：儿方为国之栋梁，它日宜尽忠于吾家。
克用表请上还京；上许之。
令克用遣骑三千驻三桥为备御。
辛亥，车驾还京师。
壬子，司空兼门下侍郎、同平章事崔昭纬罢为右仆射。
以护国留后王珂、卢龙留后刘仁恭各为本镇节度使。
时宫室焚毁，未暇完葺，上寓居尚书省，百官往往无袍笏仆马。
以李克用为行营都统。
九月，癸亥，司空兼门下侍郎、同平章事孔纬薨。
辛未，朱全忠自将击朱瑄，战于梁山；瑄败走还郓。
李克用急攻梨园，王行瑜求救于李茂贞，茂贞遣兵万人屯龙泉镇，自将兵三万屯咸阳之旁。
克用请诏茂贞归镇，仍削夺其官爵，欲分兵讨之。
上以茂贞自诛继鹏，前已赦宥，不可复削夺诛讨，但诏归镇，仍令克用与之和解。
以昭义节度使李罕之检校侍中，充邠宁四面行营副都统。
史俨败邠宁兵于云阳，擒云阳镇使王令诲等，献之。
王建遣简州刺史王宗瑶等将兵赴难；甲戌，军于绵州。
董昌求救于杨行密，行密遣泗州防御使台濛攻苏州以救之，且表昌引咎，愿修职贡，请复官爵。
冬，十月，丙戌，河东将李存贞败邠宁军于梨园北，杀千馀人。
自是梨园闭壁不敢出。
贬右仆射崔昭纬为梧州司马。
魏国夫人陈氏，才色冠后宫；戊子，上以赐李克用。
克用令李罕之、李存信等急攻梨园；城中食尽，弃城走。
罕之等邀击之，所杀万馀人，克梨园等三寨，获王行瑜子知进及大将李元福等；克用进屯梨园。
上迁居大内。
朱全忠遣都将葛从周击兗州，自以大军继之。
癸卯，围兗州。
杨行密遣宁国节度使田頵、润州团练使安仁义攻杭州镇戍以救董昌，昌使湖州将徐淑会淮南将魏约共围嘉兴。
钱镠遣武勇都指挥使顾全武救嘉兴，破乌墩、光福二寨。
淮南将柯厚破苏州水栅。
全武，馀姚人也。
义武节度使王处存薨，军中推其子节度副使郜为留后。
以京兆尹武邑孙偓为兵部侍郎、同平章事。
王行瑜以精甲五千守龙泉寨，李克用攻之。
李茂贞以兵五千救之，营于镇西。
李罕之击凤翔兵，走之，十一月，丁巳，拨龙泉寨。
行瑜走入邠州，遣使请降于克用。
齐州刺史朱琼举州降于朱全忠。
琼，瑾之从父兄也。
衢州刺史陈儒卒，弟岌代之。
朱瑄遣其将贺瓌、柳存及河东将何怀宝将兵万馀人袭曹州，以解兗州之围。
瓌，濮阳人也。
丁丑，雅州刺史王宗侃攻拨利州，执刺史李继颙，斩之。
李克用旋军渭北。
加静难节度使苏文建同平章事。
蒋勋求为邵州刺史，刘建锋不许，勋乃与邓继崇起兵，连飞山、梅山蛮寇湘潭，据邵州，使其将申德昌屯定胜镇以扼潭人。
十二月，甲申，阆州防御使李继雍、蓬州刺史费存、渠州刺史陈璠各帅所部兵奔王建。
乙酉，李克用军于云阳。
王建奏：东川节度使顾彦晖不发兵赴难，而掠夺辎重，遣泸州刺史马敬儒断峡路，请兴兵讨之。
戊子，华洪大破东川兵于楸林，俘斩数万，拔揪林寒。
乙未，进李克用爵晋王，加李罕之兼侍中，以河东大将盖寓领容管观察使；自馀克用将佐、子孙并进官爵。
李克用遣掌书记李袭吉入谢恩，密言于上曰：比年以来，关辅不宁，乘此胜势，遂取凤翔，一劳永逸，时不可失。
臣屯军渭北，专俟进止。
上谋于贵近，或曰：茂贞复灭，则沙陀大盛，朝廷危矣。
上乃赐克用诏，褒其忠款，而言：不臣之状，行瑜为甚。
自朕出幸以来，茂贞、韩建自知其罪，不忘国恩，职贡相继，且当休兵息民。
克用奉诏而止。
既而私于诏使曰：观朝廷之意，似疑克用有异心也。
然不去茂贞，关中无安宁之日。
又诏免克用入朝，将佐或言：今密迩阙庭，岂可不入见天子。
克用犹豫未决，盖寓言于克用曰：向者王行瑜辈纵兵狂悖，致銮舆播越，百姓奔散。
今天子还未安席，人心尚危，大王若引兵渡渭，窃恐复惊骇都邑。
人臣尽忠，在于勤王，不在入觐，愿熟图之。
克用笑曰：盖寓尚不欲吾入朝，况天下之人乎。
乃表称：臣总帅大军，不敢径入朝觐，且懼部落士卒侵扰渭北居人。
辛亥，引兵东归。
表至京师，上下始安。
诏赐河东士卒钱三十万缗。
克用既去，李茂贞骄横如故，河西州县多为茂贞所据，以其将胡敬璋为河西节度使。
加镇海节度使钱镠兼侍中。
彰义节度使张鐇薨，以其子琏权知留后。
朱瑄、朱瑾屡为朱全忠所攻，民失耕稼，财力俱弊。
告急于河东，李克用遣大将史俨、李承嗣将数千骑假道于魏以救之。
安州防御使家晟与朱全忠亲吏蒋玄晖有隙，恐及祸，与指挥使刘士政、兵马监押陈可璠将兵三千袭桂州，杀经略使周元静而代之。
晟醉侮可璠，可璠手刃之，推士政知军府事，可璠自为副使。
诏即以士政为桂管经略使。
玄晖，吴人也。
唐昭宗圣穆景文孝皇帝乾宁三年（丙辰公元896年）。
春，正月，西川将王宗夔攻拔龙州，杀刺史田昉。
丁已，刘建锋遣都指挥使马殷将兵讨蒋勋，攻定胜寨，破之。
辛未，安仁义以舟师至湖州，欲渡江应董昌，钱镠遣武勇都指挥使顾全武、都知兵马使许再思守西陵，仁义不能度。
昌遣其将汤臼守石城，袁邠守馀姚。
闰月，克用遣蕃、汉都指挥使李存信将万骑假道于魏以救兗、郓，军于莘县。
丁亥，果州刺史张雄降于王建。
二月，戊辰，顾全武、许再思败汤臼于石城。
上用杨行密之请，赦董昌，复其官爵；钱镠不从。
以通王滋判侍卫诸将事。
三月，以天雄留后李继徽为节度使。
保大节度使李思孝表请致仁，荐弟思敬自代，诏以思孝为太师，致仕，思敬为保大留后。
朱全忠遣庞师古将兵伐郓州，败郓兵于马颊，遂抵其城下。
己酉，顾全武等攻馀姚，明州刺史黄晟遣兵助之；董昌遣其将徐章救馀姚，全武击擒之。
夏，四月，辛酉，河涨，将毁滑州城，朱全忠命决为二河，夹滑城而东，为害滋甚。
李克用击罗弘信，攻洹水，杀魏兵万余人，进攻魏州。
武安节度使刘建锋既得志，嗜酒，不亲政事。
长直兵陈赡妻美，建锋私之。
赡袖铁挝击杀建锋；诸将杀赡，迎行军司马张佶为留后。
佶将入府，马忽踶啮，伤左髀。
时马殷攻邵州未下，佶谢诸将曰：马公勇而有谋，宽厚乐善，吾所不及，真乃主也。
乃以牒召之。
殷犹豫未行，听直军将汝南姚彦章说殷曰：公与刘龙骧、张司马，一体之人也，今龙骧遇祸，司马伤髀，天命人望，舍公尚谁属哉。
殷乃使亲从都副指挥使李琼留攻邵州，径诣长沙。
淮南兵与镇海兵战于皇天荡，镇海兵不利，杨行密遂围苏州。
钱镠、钟传、杜洪畏杨行密之强，皆求援于朱全忠；全忠遣许州刺史朱友恭将兵万人渡淮，听以便宜从事。
癸未，苏州常熟镇使陆郢以州城应杨行密，虏刺史成及。
钱镠闻苏州陷，急召顾全武，使趋西陵备行密，全武曰：越州贼之根本，奈何垂克而弃之。
请先取越州，后复苏州。
镠从之。
淮南将朱延寿奄至蕲州，围其城。
大将贾公铎方猎，不得还，伏兵林中，命勇士二人衣羊皮夜入延寿所掠羊群，潜入城，约夜半开门举火为应，复衣皮返命。
公铎如期引兵至城南，门中火举，力战，突围而入。
延寿惊曰：吾常恐其溃围而出，反溃围而入，如此，城安可猝拔。
乃白行密，求军中与公铎有旧者持誓书金帛往说之，许以婚。
寿州团练副使柴再用请行，临城与语，为陈利害。
数日，公铎及刺史冯敬章请降。
以敬章为左都押牙，公铎为右监门卫将军。
延寿进拔光州，杀刺吏刘存。
丙戌，上遣中使诣梓州和解两川，王建虽奉诏还成都，然犹连兵未解。
崔昭纬复求救于朱全忠。
戊子，遣中使赐昭纬死，行至荆南，追及，斩之，中外咸以为快。
荆南节度使成汭与其将许存溯江略地，尽取滨江州县。
武泰节度使王建肇弃黔州，收馀众保丰都。
存又引兵西取谕、涪二州，汭以其将赵武为黔中留后，存为万州刺史。
汭知存不得志，使人诇之，曰：存不治州事，日出蹴鞠。
汭曰：存将逃走，先匀足力也。
遣兵袭之，存弃城走；其众稍稍归之，屯于茅坝。
赵武数攻丰都，王建肇不能守，与存皆降于王建，建忌存勇略，欲杀之，掌书记高烛曰：公方总揽英雄以图霸业，彼穷来归我，奈向杀之。
建使戍蜀州，阴使知蜀州王宗绾察之。
宗绾密言存忠勇廉厚，有良将才，建乃舍之，更其姓名臼王宗播，而宗绾竟不使宗播知其免己也。
宗播元从也目官柳修业，每劝宗播慎静以免祸。
其后宗播为建将，遇强敌诸将所惮者，以身先之。
及有功，辄称病，不自伐，由是得以功名终。
甲午，夜，顾全武急攻越州，乙未旦，克其外郭，董昌犹据牙城拒之。
戊戌，镠遣昌故将骆团绐昌云：奉诏，令大王致仕归临安。
昌乃送牌印，出居清道坊。
己亥，全武遣武勇都监使吴璋以舟载昌如杭州，至小江南，斩之，并其家三百馀人，宰相李邈、蒋瓌以下百馀人。
昌在围城中，贪吝益甚，口率民间钱帛，减战士粮。
及城破，库有金帛杂货五百间，仓有粮三百万斛。
钱镠传昌首于京师，散金帛以赏将士，开仓以振贫乏。
秋，七月，茂贞进逼京师。
乙己，以中书侍郎、同平章事崔胤同平章事，充武安节弃使。
上以胤，崔昭纬之党也，故出之。
丙午，以翰林学士承旨、尚书左丞陆扆为户部侍郎、同平章事。
扆，陕人也。
水部郎中何迎表荐国子《毛诗》博士襄阳朱朴，才如谢安，道士许岩士亦荐朴有经济才。
上连日召对，朴有口辩，上悦之，曰：朕虽非太宗，得卿如魏征矣。
赐以金帛，并赐何迎。
以徐彦若为大明宫留守，兼京畿安抚制置等使。
杨行密表请上迁都江淮，王建请上幸成都。
宰相畏韩建，不敢专决政事。
八月，丙辰，诏建关议朝政；建上表固辞，乃止。
韩建移檄诸道，令共输资粮诣行在。
李克用闻之，叹曰：去岁从余言，岂有今日之患。
又曰：韩建天下痴物，为贼臣弱帝室，是不为李茂贞所擒，则为朱全忠所虏耳。
因奏将与邻道发兵入援。
加钱镠兼中书令。
癸丑，以王建为凤翔西面行营招讨使。
甲寅，以门下侍郎、同平章事王抟同平章事，充威胜节度使。
上愤天下之乱，思得奇杰之士不次用之。
国子博士朱朴自言：得为宰相，月馀可致太平。
上以为然。
乙丑，以朴为左谏议大夫、同平章事。
朴为人庸鄙迂僻，无它长。
制出，中外大惊。
丙寅，加韩建兼中书令。
九月，庚辰，升福建为威武军，以观察使王潮为节度使。
以湖南留后马殷判湖南军府事。
殷以高郁为谋主。
郁，扬州人也。
殷畏杨行密、成汭之强，议以金帛结之，高郁曰：成汭不足畏也，行密公之仇。
虽以万金赂之，安肯为吾援乎。
不若上奉天子，下抚士民，训卒厉兵，以修霸业，则谁与为敌矣。
殷从之。
崔胤出镇湖南，韩建之志也。
胤密求援于朱全忠，且教之营东都宫阙，表迎车驾，且全忠与河南尹张全义表请上廷都洛阳，全忠仍请以兵二万迎车驾，且言崔胤忠臣，不宜出外。
韩建懼，复奏召胤为相，遣使谕全忠以且宜安静，全忠乃止。
乙未，复以胤为中书侍郎、同平章事。
以翰林学士承旨、兵部侍郎崔远同平章事。
远，珙弟玙之孙也。
丁酉，贬中书侍郎、同平章事陆扆为硖州刺史。
崔胤恨扆代己，诬扆，云党于李茂贞而贬之。
己亥，以朱朴兼判户部，凡军旅财赋之事，上一以委之。
以孙偓为凤翔四面行营都统，又以前定难节度使李思谏为静难节度使，兼副都统。
以保大留后李思敬为节度使。
河东将李存信攻临清，败汴将葛从周于宗城北，乘胜至魏州北门。
冬，十月，壬子，加孙偓行营节度、招讨、处置等使。
李克用自将攻魏州，败魏兵于白龙潭，追至观音门。
加河中节度使王珂同平章事。
十一月，朱全忠还大梁，复遣葛从周东会庞师古，攻郓州。
湖州刺史李师悦求旌节，诏置忠国军于湖州，以师悦为节度使。
赐告身旌节者未入境，戊子，师悦卒。
杨行密表师悦子前绵州刺史彦徽知州事。
淮南将安仁义攻婺州。
十二月，东川兵焚掠汉、眉、资、简之境。
清海节度使薛王知柔行至湖南，广州牙将卢琚、谭弘玘据境拒之，使弘玘守端州。
弘玘结封州刺史刘隐，许妻以女。
唐昭宗圣穆景文孝皇帝乾宁四年（丁巳公元897年）。
春，正月，甲申，韩建奏：防城将张行思等告睦、济、韶、通、彭、韩、仪、陈八王谋杀臣，劫车驾幸河中。
又称：诸王当自避嫌疑，不可轻为举措。
捧日都头李筠，石门扈从功第一，建复奏斩于大云桥。
建又奏：玄宗之末，永王璘暂出江南，遽谋不轨。
庞师古、葛从周并兵攻郓州，朱瑄兵少食尽，不复出战，但引水为深壕以自固。
辛卯，师古等营于水西南，命为俘梁。
登已，潜决濠水。
丙申，浮梁成，师古夜以中军先济。
瑄闻之，弃城奔中都，葛从周逐之，野人执瑄及妻子以献。
己亥，罢孙偓凤翔四面行营节度等使，以副都统李思谏为宁塞节度使。
钱镠使行军司马杜稜救婺州。
安仁义移兵攻睦州，不克而还。
朱全忠入郓州，以庞师古为天平留后。
全忠纳瑾之妻，引兵还，张夫人逆于封丘，全忠以得瑾妻告之。
夫人请见之，瑾妻拜，夫人答拜，且泣曰：兗、郓与司空同姓，约为兄弟，以小故恨望，起兵相攻，使吾姒辱于此。
他日汴州失守，吾亦如吾姒之今日乎。
全忠乃送瑾妻于佛寺为尼，斩朱瑄于汴桥。
于是郓、齐、曹、棣、兗、沂、密、徐、宿、陈、许、郑、滑、濮皆入于全忠。
惟王师范保淄青一道，亦服于全忠。
李存信在魏州，闻兗、郓皆陷，引兵还。
淮南旧善水战，不知骑射，及得河东、兗、郓兵，军声大振。
史俨、李承嗣皆河东骁将，李克用深惜之，遣使间道诣杨行密请之。
行密许之，亦遣使诣克用修好。
戊午，王建遣邛州刺史华洪、彭州刺史王宗祐将兵五万攻东川，以戎州刺史王宗谨为凤翔西面行营先锋使，败凤翔将李继徽等于玄武。
继徽本姓杨，名崇本，茂贞之假子也。
己未，赦天下。
上飨行庙。
庚申，王建以决云都知兵马使王宗侃为应援开峡都指挥使，将兵八千趋渝州；决胜都知兵马使王宗阮为开江防送进奉使，将兵七千趋泸州。
凤翔将李继昭救梓州，留偏将守剑门，西川将王宗播击擒之。
乙亥，门下侍郎、同平章事孙偓罢守本官，中书侍郎、同平章事朱朴罢为秘书监。
朴既秉政，所言皆不效，外议沸腾。
太子詹事马道殷以天文，将作监许岩士以医得幸于上，韩建诬二人以罪而杀之，且言偓、朴与二人交通，故罢相。
诏以杨行密为江南诸道行营都统，以讨武昌节度使杜洪。
张佶克邵州，擒蒋勋。
三月，丙子，朱全忠表曹州刺史葛从周为泰宁留后，朱友裕为天平留后，庞师古为武宁留后。
保义节度使王珙攻护国节度使王珂，珂求援于李克用，珙求援于朱全忠。
更名感义军曰昭武，治利州，以前静难节度使苏文建为节度使。
夏，四月，以同州防御使李继瑭为匡国节度使。
继瑭，茂贞之养子也。
以右谏议大夫李洵为两川宣谕使，和解王建及顾彦晖。
辛亥，钱镠遣顾全武等将兵三千自海道救嘉兴，己未，至城下，击淮南兵，大破之。
癸亥，两浙将顾全武等破淮南十八营，虏淮南将士魏约等三千人。
淮南将田頵屯驿亭埭，两浙兵乘胜逐之。
甲戌，頵自湖州奔还，两浙兵追败之，頵众死者千馀人。
韩建恶刑部尚书张祎等数人，皆诬奏，贬之。
五月，加奉国节度使崔洪同平章事。
丙戌，王建以节度副使张琳守成都，自将兵五万攻东川。
更华洪姓名曰王宗涤。
六月，己酉，钱镠如越州，受镇东节钺。
李茂贞表：王建攻东川，连兵累岁，不听诏命。
甲寅，贬建南州刺史。
癸亥，王建克梓州南寨，执其将李继宁。
丙寅，宣谕使李洵至梓州，己巳，见建于张杷砦，建指执旗者曰：战士之情，不可夺也。
覃王赴镇，李茂贞不受代，围覃王于奉天。
置宁远军于容州，以李克用大将盖寓领节度使。
秋，七月，加荆南节度使成汭兼侍中。
韩建移书李茂贞，茂贞解奉天之围，覃王归华州。
以天雄节度使李继徽为静难节度使。
初，李克用取幽州，表刘仁恭为节度使，留戍兵及腹心将十人典其机要，租赋供军之外，悉输晋阳。
及上幸华州，克用征兵于仁恭，又遣成德节度使王镕、义武节度使王郜书，欲与之共定关中，奉天子还长安。
仁恭辞以契丹入寇，须兵扞御，请俟虏退，然后承命。
克用屡趣之，使者相继，数月，兵不出。
克用移书责之，仁恭抵书于地，慢骂，囚其使者，欲杀河东戍将，戍将遁逃获免。
克用大怒，八月，自将击仁恭。
上欲幸奉天亲讨李茂贞，令宰相议之。
宰相切谏，乃止。
贬礼部尚书孙偓为南州司马。
秘书监朱朴先贬夔州司马，再贬郴州司户。
朴之为相，何迎骤迁至右谏议大夫，至是亦贬湖州司马。
钟传欲讨吉州刺史襄阳周琲，琲帅其众奔广陵。
王建与顾彦晖五十馀战，九月，癸酉朔，围梓州。
蜀州刺史周德权言于建曰：公与彦晖争东川三年，士卒疲于矢石，百姓困于输輓。
东川群盗多据州县，彦晖懦而无谋，欲为偷安之计，皆啖以厚利，恃其救援，故坚守不下。
今若遣人谕贼帅以祸福，来者赏之以官，不服者威之以兵，则彼之所恃，反为我用矣。
建从之，彦晖势益孤。
德权，许州人也。
丁丑，李克用至安塞军，辛巳，攻之。
幽州将单可及引骑兵至，克用方饮酒，前锋白：贼至矣。
克用醉，曰：仁恭何在。
对曰：但见可及辈。
克用瞋目曰：可及辈何足为敌。
亟命击之。
是日大雾，不辨人物，幽州将杨师侃伏兵于木瓜涧，河东兵大败，失亡太半。
会大风雨震电，幽州兵解去。
克用醒而后知败，责大将李存信等曰：吾以醉废事，汝曹何不力争。
以彰义节度使张琏为凤翔西北行营招讨使，以讨李茂贞。
复以王建为西川节度使、同平章事。
加义武节度使王郜同平章事。
削夺新西川节度使李茂贞官爵，复姓名宋文通。
匡国节度使李继瑭闻朝廷讨李茂贞而懼，韩建复从而摇之，继瑭奔凤翔。
冬，十月，以建为镇国、匡国两军节度使。
壬子，知遂州侯绍帅众二万，乙卯，知合州王仁威帅众千人，戊午，凤翔将李继溥以援兵二千，皆降于王建。
建攻梓州益急。
庚申，顾彦晖聚其宗族及假子共饮，遣王宗弼自归于建。
酒酣，命其假子瑶杀己及同饮者，然后自杀。
建入梓州，城中兵尚七万人，建命王宗绾分兵徇昌、普等州，以王宗涤为东川留后。
全忠奏加仁恭同平章事，朝廷从之。
甲子，立皇子祕为景王，祚为辉王，祺为祁王。
加彰义节度使张琏同平章事。
十一月，癸酉，瑾与淮南将侯瓒将五千骑潜渡淮，用汴人旗帜，自北来趣其中军，张训逾栅而入。
戊寅，立淑妃何氏为皇后。
后，东川人，生德王、辉王。
威武节度使王潮弟审知，为观察副使，有过，潮犹加捶挞，审知无怨色。
潮寝疾，舍其子延兴、延虹、延丰、延休，命审知知军府事。
十二月，丁未，潮薨。
审知以让其兄泉州刺史审邽，审邽以审知有功，辞不受。
审知自称福建留后，表于朝廷。
是岁，南诏骠信舜化有上皇帝书函及督爽牒中书木夹，年号中兴。
朝廷欲以诏书报之。
王建上言：南诏小夷，不足辱诏书。
臣在西南，彼必不敢犯塞。
从之。
黎、雅间有浅蛮曰刘王、郝王、杨王，各有部落，西川岁赐缯帛三千匹，使觇南诏，亦受南诏赂诇成都虚实。
每节度使到官，三王帅酋长诣府，节度使自谓威德所致，表于朝廷。
而三王阴与大将相表里，节度使或失大将心，则教诸蛮纷扰。
先是节度使多文臣，不欲生事，故大将常籍此以邀姑息，而南诏亦凭之屡为边患。
及王建镇西川，绝其旧赐，斩都押牙山行章以惩之。
邛崃之南，不置鄣候，不戍一卒，蛮亦不敢侵盗。
其后遣王宗播击南诏，三王漏泄军事，召而斩之。
右拾遗张道古上疏，称：国家有五危、二乱。
昔汉文帝即位未几，明习国家事。
今陛下登极已十年，而曾不知为君驭臣之道。
太宗内安中原，外开四夷，海表之国，莫不入臣。
今先朝封域，日蹙几尽。
臣虽微贱，窃伤陛下朝廷社稷始为奸臣所弄，终为贼臣所有也。
上怒，贬道古施州司户。
仍下诏罪状道古，宣示谏官。
道古，青州人也。
唐昭宗圣穆景文孝皇帝光化元年（戊午公元898年）。
春，正月，两浙、江西、武昌、淄青各遣使诣阙，请以朱全忠为都统，讨杨行密。
加平卢节度使王师范同平章事。
以兵部尚书刘崇望同平章事，充东川节度使。
上下诏罪己息兵，复李茂贞姓名官爵，应诸道讨凤翔兵皆罢之。
壬辰，河中节度使王珂亲迎于晋阳，李克用遣其将李嗣昭守河中。
李茂贞、韩建皆致书于李克用，言大驾出幸累年，乞修和好，同奖王室，兼乞丁匠助修宫室，克用许之。
初，王建攻东川，顾彦晖求救于李茂贞，茂贞命将出兵救之，不暇东逼乘舆，诈称改过，与韩建共翼戴天子。
钱镠请徙镇海军于杭州，从之。
复以李茂贞为凤翔节度使。
三月，己丑，以王审知充威武留后。
朱全忠遣副使万年韦震入奏事，求兼镇天平，朝廷未之许，震力争之。
朝廷不得已，以全忠为宣武、宣义、天平三镇节度使。
全忠以震为天平留后，以前台州刺史李振为天平节度副使。
振，抱真之曾孙也。
淮南将周本救苏州，两浙将顾全武击破之。
淮南将秦裴以兵三千人拔昆山而戍之。
以潭州刺史、判湖南军府事马殷知武安留后。
时湖南管内七州，贼帅杨师远据衡州，唐世旻据永州，蔡结据道州，陈彦谦据郴州，鲁景仁据连州，殷所得惟潭、邵而已。
义昌节度使卢彦威，性残虐，又不礼于邻道。
与卢龙节度使刘仁恭争盐利，仁恭遣其子守文将兵袭沧州，彦威弃城，挈家奔魏州。
罗弘信不纳，乃奔汴州。
仁恭遂取沧、景、德三州，以守文为义昌留后。
仁恭兵势益盛，自谓得天助，有并吞河朔之志，为守文请旌节，朝廷未许。
会中使至范阳，仁恭语之曰：旌节吾自有之，但欲得长安本色耳，何为累章见拒，为吾言之。
其悖慢如此。
朱全忠与刘仁恭修好，会魏博兵击李克用。
夏，四月，丁未，全忠至巨鹿城下，败河东兵万馀人，遂北至青山口。
以护国节度使王珂兼侍中。
丁卯，朱全忠遣葛从周分兵攻洺州，戊辰，拔之，斩刺史邢善益。
五月，己巳朔，赦天下。
葛从周攻邢州，刺史马师素弃城走。
辛未，磁州刺史袁奉滔自刭。
全忠以从周为昭义留后，守邢、洺、磁三州而还。
以武定节度使李继密为山南西道节度使。
朝廷闻王建已用王宗涤为东川留后，乃召刘崇望还，为兵部尚书，仍以宗涤为留后。
湖南将姚彦章言于马殷，请取衡、永、道、连、郴五州，仍荐李琼为将。
殷以琼及秦彦晖为岭北七州游奕使，张图英、李唐副之，将兵攻衡州，斩杨师远，引兵趣永州，围之月馀，唐世旻走死。
殷以李唐为永州刺史。
六月，以濠州刺史赵珝为忠武节度使。
珝，犨之弟也。
秋，七月，加武贞节度使雷满同平章事，加镇南节度使钟传兼侍中。
忠义节度使赵匡凝闻朱全忠有清口之败，阴附于杨行密。
全忠遣宿州刺史尉氏氏叔琮将兵伐之，丙申，拔唐州，擒随州刺史赵匡璘，败襄州兵于邓城。
八月，庚戌，改华州为兴德府。
戊午，汴将康怀贞袭邓州，克之，擒刺史国湘。
赵匡凝懼，遣使请服于朱全忠，全忠许之。
上欲籓镇相与辑睦，以太子宾客张有孚为河东、汴州宣慰使，赐李克用、朱全忠诏，又令宰相与之书，使之和解。
九月，乙亥，加韩建守太傅、兴德尹，加王镕兼中书令，罗弘信守侍中。
己丑，东川留后王宗涤言于王建，以东川封疆五千里，文移往还，动逾数月，请分遂、合、泸、渝、昌五州别为一镇，建表言之。
魏博节度使罗弘信薨，军中推其子节度副使绍威知留后。
汴将朱友恭将兵还自江、淮，过安州，或告刺史武瑜潜与淮南通，谋取汴军，冬，十月，己亥，友恭攻而杀之。
李克用遣其将李嗣昭、周德威将步骑二万出青山，将复山东三州。
壬寅，进攻邢州，葛从周出战，大破之。
嗣昭等引兵退入青山，从周追之，将扼其归路。
步兵自溃，嗣昭不能制。
会横冲都将李嗣源以所部兵至，谓嗣昭曰：吾辈亦去，则势不可支矣，我试为公击之。
嗣昭曰：善，我请从公后。
嗣源乃解鞍厉镞，乘高布阵，左右指画，邢队莫之测。
嗣源直前奋击，嗣昭继之，从周乃退。
德威，马邑人也。
癸卯，以威武留后王审知为节度使。
以罗绍威知魏博留后。
丁巳，以东川留后王宗涤为节度使。
加佑国节度使张全义兼侍中。
闰月，钱镠以其将曹圭为苏州制置使，遣王球攻婺州。
十一月，甲寅，立皇子祯为雅王，祥为琼王。
以魏博留后罗绍威为节度使。
衢州刺史陈岌请降于杨行密，钱镠使顾全武讨之。
十二月，昭义节度使薛志勤薨。
李克用之平王行瑜也，李罕之求邠宁于克用。
克用曰：行瑜恃功邀君，故吾与公讨而诛之。
昨破贼之日，吾首奏趣苏文建赴镇。
今才达天听，遽复二三，朝野之论，必喧然谓吾辈复如行瑜所为也。
吾与公情如同体，固无所爱，俟还镇，当更为公论功赏耳。
罕之不悦而退，私于盖寓曰：罕之自河阳失守，依托大庇，岁月已深。
比来衰老，倦于军旅，若蒙吾王与太傅哀愍，赐一小镇，使数年之间休兵养疾，然后归老闾阎，幸免。
寓为之言，克用不应。
每籓镇缺，议不及罕之，罕之甚郁郁。
寓恐其有它志，亟为之言，克用曰：吾于罕之岂爱一镇，但罕之，鹰也，饥则为用，饱则背飞。
及志勤薨，旬日无帅，罕之擅引泽州兵夜入潞州，据之，以状白克用，曰：薛铁山死，州民无主，虑不逞者为变，故罕之专命镇抚，取王裁旨。
克用怒，遣人让之。
罕之遂遣其子颢请降于朱全忠，执河东将马溉等及沁州刺史傅瑶送汴州。
克用遣李嗣昭将兵讨之，嗣昭先取泽州，收罕之家属送晋阳。
杨行密遣成及等归两浙以易魏约等，钱镠许之。
唐昭宗圣穆景文孝皇帝光化二年（己未公元899年）。
春，正月，丁未，中书侍郎兼吏部尚书、同平章事崔胤罢守本官。
朱全忠表李罕之为昭义节度使，又表权知河阳留后丁会、武宁留后王敬荛、彰义留后张珂并为节度使。
杨行密与朱瑾将兵数万攻徐州，军于吕梁，朱全忠遣骑将张归厚救之。
刘仁恭发幽、沧等十二州兵十万，欲兼河朔。
朱全忠遣崔贤还蔡州，发其兵二千诣大梁。
二月，蔡将崔景思等杀贤，劫崔洪，悉驱兵民度淮奔杨行密。
兵民稍稍遁归，至广陵者不满二千人。
全忠命许州刺史朱友裕守蔡州。
朱全忠自将救徐州，杨行密闻之，引兵去。
汴人追及之于下邳，杀千馀人。
全忠行至辉州，闻淮南兵已退，乃还。
时葛从周自邢州将精骑八百已入魏州。
戊申，仁恭攻上水关、馆陶门。
从周与宣义牙将贺德伦出战，顾门者曰：前有大敌，不可返顾。
命阖其扉。
从周等殊死战，仁恭复大败，擒其将薛突厥、王郐郎。
明日，汴、魏乘胜合兵击仁恭，破其八寨，仁恭父子烧营而遁。
汴、魏之人长驱追之，至临清，拥其众入永济渠，杀溺不可胜纪。
镇人亦出兵邀击于东境，自魏至沧五百里间，僵尸相枕。
仁恭自是不振，而全忠益横矣。
德伦，河西胡人也。
刘仁恭之攻魏州也，罗绍威遣使修好于河东，且求救。
壬午，李克用遣李嗣昭将兵救之。
会仁恭已为汴兵所败，绍威复与河东绝，嗣昭引还。
葛从周乘破幽州之势，自土门攻河东，拔承天军。
别将氏叔琮自马岭入，拔辽州乐平，进军榆次。
李克用遣内牙军副周德威击之。
叔琮有骁将陈章，号陈夜叉”，为前锋，请于叔琮曰：河东所恃者周杨五，请擒之，求一州为赏。
克用闻之，以戒德威，德威曰：彼大言耳。
战于洞涡，德威微服往挑战，谓其属曰：汝见陈夜叉即走。
章果逐之，德威奋铁檛击之坠马，生擒以献。
因击叔琮，大破之，斩首三千级。
叔琮弃营走，德威追之，出石会关，又斩千余级。
后周亦引还。
丁巳，朱全忠遣河阳节度使丁会攻泽州，下之。
五月，甲午，置武信军于遂州，以遂、合等五州隶之。
李克用遣蕃、汉马步都指挥使李君庆将兵攻李罕之，己亥，围潞州。
庚戌，康儒等败两浙兵于龙丘，擒其将王球，遂取婺州。
六月，乙丑，李罕之疾亟。
丁卯，全忠表罕之为河阳节度使，以丁会为昭义节度使。
未几，又以其将张归霸守邢州，遣葛从周代会守潞州。
以西川大将王宗佶为武信节度使。
宗佶，本姓甘，洪州人也。
丁丑，李罕之薨于怀州。
保义节度使王珙，性猜忍，虽妻子亲近，常不自保。
至是军乱，为麾下所杀，推都将李璠为留后。
秋，七月，朱全忠海州戍将陈海宾请降于杨行密。
淮海游奕使张训以汉宾心未可知，与涟水防遏使庐江王绾将兵二千直趣海州，遂据其城。
加荆南节度使成汭兼中书令。
朱全忠召葛从周于潞州，使贺德伦守之。
八月，丙寅，李嗣昭引兵至潞州城下，分兵攻泽州。
九月，癸卯，以凤翔节度使李茂贞为凤翔、彰义节度使。
李克用表汾州刺史孟迁为昭义留后。
淄青节度使王师范以沂、密内叛，乞师于杨行密。
十一月，陕州都将朱简杀李璠，自称留后，附朱全忠，仍请更名友谦，预于子侄。
加忠义节度使赵匡凝兼中书令。
马殷遣其将李琼攻郴州，执陈彦谦，斩之；进攻连州，鲁景仁自杀，湖南皆平。
十二月，加魏博节度使罗绍威同平章事。
唐昭宗圣穆景文孝皇帝光化三年（庚申公元900年）。
春，正月，宣州将康儒攻睦州，钱镠使其从弟銶拒之。
二月，庚申，以西川李度使王建兼中书令。
壬申，加威武节度使王审知同平章事。
壬午，以吏部尚书崔胤同平章事，充清海节度使。
李克用大发军民治晋阳城堑，押牙刘延业谏曰：大王声振华、夷，宜扬兵以严四境，不宜近治城堑，损威望而启寇心。
克用谢之，赏以金帛。
夏，四月，加定难军节度使李承庆同平章事。
朱全忠遣葛从周帅兗、郓、滑、魏四镇兵十万击刘仁恭，五月，庚寅，拔德州，斩刺史傅公和。
己亥，围刘守文于沧州。
仁恭复遣使卑辞厚礼求救于河东，李克用遣周德威将五千骑出黄泽，攻邢、洺以救之。
邕州军乱，逐节度使李鐬。
鐬借兵邻道讨平之。
六月，癸亥，加东川节度使王宗涤同平章事。
司空、门下侍郎、同平章事王抟，明达有度量，时称良相。
上素疾宦官枢密使宋道弼、景务修专横，崔胤日与上谋去宦官，宦官知之。
由是南、北司益相憎嫉，各结籓镇为援以相倾夺。
抟恐其致乱，从容言于上曰：人君当务明大体，无所偏私。
宦官擅权之弊，谁不知之。
顾其势未可猝除，宜俟多难渐平，以道消息。
愿陛下言勿轻泄以速奸变。
胤闻之，谮抟于上曰：王抟奸邪，已为道弼辈外应。
上疑之。
及胤罢相，意抟排己，愈恨之。
及出镇广州，遗朱全忠书，具道抟语，令全忠表论之。
全忠上言：胤不可离辅弼之地，抟与敕使相表里，同危社稷。
表连上不已。
上虽察其情，迫于全忠，不得已，胤至湖南复召还。
丁卯，以胤为司空、门下侍郎、同平章事，抟罢为工部侍郎。
以道弼监荆南军，务修监青州军。
戊辰，贬抟溪州刺史；己巳，又贬崖州司户。
道弼长流驩州，务修长流爱州。
是日，皆赐自尽。
抟死于蓝田驿，道弼、务修死于霸桥驿。
于是胤专制朝政，势震中外，宦官皆侧目，不胜其愤。
刘仁恭将幽州兵五万救沧州，营于乾宁军。
葛从周留张存敬、氏叔琮守沧州寨，自将精兵逆战于老鵶堤，大破仁恭，斩首三万级，仁恭走保瓦桥。
庚戌，以昭义留后孟迁为节度使。
甲寅，以西川节度使王建兼东川、信武军两道都指挥制置等使。
八月，李嗣昭又败汴军于沙门河，进攻洺州。
乙丑，朱全忠引兵救之，未至，嗣昭拔洺州，擒刺史朱绍宗。
全忠命葛从周将兵击嗣昭。
宣州将康儒食尽，自清溪遁归。
九月，葛从周自邺县渡漳水，营于黄龙镇。
崔胤以太保、门下侍郎、同平章事徐彦若位在己上，恶之。
丙午，中书侍郎兼吏部尚书、同平章事崔远罢守本官，以刑部尚书裴贽为中书侍郎、同平章事。
贽，坦之弟子也。
升桂管为静江军，以经略使刘士政为节度使。
朱全忠以王镕与李克用交通，移兵伐之，下临城，逾滹沱，攻镇州南门，焚其关城。
全忠自至元氏，镕懼，遣判官周式诣全忠请和。
全忠盛怒，谓式曰：仆屡以书谕王公，竟不之听。
成德判官张泽言于王镕曰：河东，勍敌也，今虽有朱氏之援，譬如火发于家，安能俟远水乎。
彼幽、沧易定。
犹附河东，不若说朱公乘胜兼服之，使河北诸镇合而为一，则可以制河东矣。
镕复遣周式往说全忠。
全忠喜，遣张存敬会魏博兵击刘仁恭，甲寅，拔瀛州；冬，十月，丙辰，拔景州，执刺史刘仁霸；辛酉，拔莫州。
静江节度使刘士政闻马殷悉平岭北，大懼，遣副使陈可璠屯全义岭以备之。
殷遣使修好于士政，可璠拒之。
殷遣其将秦彦晖、李琼等将兵七千击士政。
湖南军至全义，士政又遣指挥使王建武屯秦城。
可璠掠县民耕牛以犒军，县民怨之，请为湖南鄉导，曰：此西南有小径，距秦城才五十里，仅通单骑。
彦晖遣李琼将骑六十、步兵三百袭秦城，中宵，逾垣而入，擒王建武，比明，复还，𥿊之以练，造可璠壁下示之，可璠犹未之信。
斩其首，投壁中，桂人震恐。
琼因勒兵击之，擒可璠，降其将士二千，皆杀之。
引兵趣桂州，自秦城以南二十馀壁皆望风奔溃，遂围桂州。
数日，士政出降，桂、宜、岩、柳、象五州皆降于湖南。
马殷以李琼为桂州刺史，未几，表为静江节度使。
癸未，以保义留后朱友谦为节度使。
张存敬攻定州，义武节度使王郜遣后院都知兵马使王处直将兵数万拒之。
处直请依城为栅，俟其师老而击之。
孔目官梁汶曰：昔幽、镇兵三十万攻我，于时我军不满五千，一战败之。
今存敬兵不过三万，我军十倍于昔，奈何示怯，欲依城自固乎。
郜乃遣处直逆战于沙河，易定兵大败，死者过半，馀众拥处直奔还。
甲申，王郜弃城奔晋阳，军中推处直为留后。
存敬进围定州，丙申，朱全忠至城下，处直登城呼曰：本道事朝廷尽忠，于公未尝相犯，何为见攻。
全忠曰：何故附河东。
对曰：吾兄与晋王同时立勋，封疆密迩，且婚姻也，修好往来，乃常理耳，请从兹改图。
全忠许之。
乃归罪于梁汶而族之，以谢全忠，以缯帛十万犒师。
全忠乃还，仍为处直表求节钺。
处直，处存之母弟也。
刘仁恭遣其子守光将兵救定州，军于是易水之上；全忠遣张存敬袭之，杀六万余人。
由是河北诸镇皆服于全忠。
先是王郜告急于河东，李克用遣李嗣昭将步骑三万下太行，攻怀州，拔之，进攻河阳。
初，崔胤与上密谋尽诛宦官，及宋道弼、景务修死，宦官益懼。
上自华州还，忽忽不乐，多纵酒，喜怒不常，左右尤自危。
于是左军中尉刘季述、右宫中尉王仲先、枢密使王彦范、薛齐偓等阴相与谋曰：主上轻佻多变诈，难奉事；专听任南司，吾辈终罹其祸。
不若奉太子立之，尊主上为太上皇，引岐、华兵为援，控制诸籓，谁能害我哉。
十一月，上猎苑中，因置酒，夜，醉归，手杀黄门、侍女数人。
出，谓胤曰：主上所为如是，岂可理天下。
胤畏死，不敢违。
上在乞巧楼，季述、仲先伏将士千人于门外，与宣武进奏官程岩等十馀人入请对。
季述、仲先甫登殿，将士大呼，突入宣化门，至思政殿前，逢宫人，辄杀之。
将杀司天监胡秀林，秀林曰：军容幽囚君父，更欲多杀无辜乎。
季述等欲杀崔胤，而惮朱全忠，但解其度支盐铁转运使而已。
左仆射致仕张濬在长水，见张全义于洛阳，劝之匡复，又与诸籓镇书劝之。
进士无棣李愚客游华州，上韩建书，略曰：仆每读书，见君臣父子之际，有伤教害义者，恨不得肆之市朝。
清海节度使薛王知柔薨。
是岁，加杨行密兼侍中。
睦州刺史陈晟卒，弟询自称刺史。
太子即位累旬，籓镇笺表多不至。
王仲先性苛察，素知左、右军多积弊，及为中尉，钩校军中钱谷，得隐没为奸者，痛捶之，急征所负，将士颇不安。
有盐州雄毅军使孙德昭为左神策指挥使，自刘季述等废立，常愤惋不平。
崔胤闻之，遣判官石戬与之游。
德昭每酒酣必泣，戬知其诚，乃密以胤意说之曰：自上皇幽闭，中外大臣至于行间士卒，孰不切齿。
今反者独季述、仲先耳，公诚能诛此二人，迎上皇复位，则富贵穷一时，忠义流千古；苟狐疑不决，则功落他人之手矣。
德昭谢曰：德昭小校，国家大事，安敢专之。
苟相公有命，不敢爱死。
戬以白胤。
胤割衣带，手书以授之。
德昭复结右军清远都将董彦弼、周承诲，谋以除夜伏兵安福门外以俟之。
唐昭宗圣穆景文孝皇帝天复元年（辛酉公元901年）。
春，正月，乙酉朔，王仲先入朝，至安福门，孙德昭擒斩之，驰诣少阳院，叩门呼曰：逆贼已诛，请陛下出劳将士。
何后不信，曰：果尔，以其首来。
德昭献其首，上乃与后毁扉而出。
崔胤迎上御长乐门楼，帅百官称贺。
周承诲擒刘季述、王彦范继至，方诘责，已为乱梃所毙。
薛齐偓赴井死，出而斩之。
灭四人之族，并诛其党二十馀人。
宦官奉太子匿于左军，献传国宝。
上曰：裕幼弱，为凶竖所立，非其罪也。
命还东宫，黜为德王，复名裕。
丙戌，以孙德昭同平章事，充静海节度使，赐姓名李继昭。
丁亥，崔胤进位司徒，胤固辞。
上宠待胤益厚。
己丑，朱全忠闻刘季述等诛，折程岩足，械送京师，并刘希度、李奉本等皆斩于都市，由是益重李振。
庚寅，以周承诲为岭南西道节度使，赐姓名李继诲，董彦弼为宁远节度，赐姓李，并同平章事；与李继昭俱留宿卫，十日乃出还家，赏赐倾府库，时人谓之三使相”。
癸巳，进朱全忠爵东平王。
凤翔、彰义节度使李茂贞来朝；加茂贞守尚书令，兼侍中，进爵歧王。
刘季述、王仲先既死，崔胤、陆扆上言：祸乱之兴，皆由中官典兵。
乞令胤主左军，扆主右军，则诸侯不敢侵陵，王室尊矣。
上犹豫两日未决。
李茂贞闻之，怒曰：崔胤夺军权未得，已欲翦灭诸侯。
上召李继昭、李继诲、李彦弼谋之，皆曰：臣等累世在军中，未闻书生为军主；若属南司，必多所变更，不若归之北司为便。
上乃谓胤、扆曰：将士意不欲属文臣，卿曹勿坚求。
于是以枢密使韩全诲、凤翔监军使张彦弘为左、右中尉。
全诲，亦前凤翔监军也。
又征前枢密使致仕严遵美为两军中尉、观军容处置使。
遵美曰：一军犹不可为，况两军乎。
固辞不起。
以袁易简、周敬容为枢密使。
李茂贞辞还镇。
崔胤以宦官典兵，终为肘腋之患，欲以外兵制之，讽茂贞留兵三千于京师，充宿卫，以茂贞假子继筠将之。
左谏议大夫万年韩偓以为不可，胤曰：兵自不肯去，非留之也。
偓曰：始者何为召之邪。
胤无以应。
偓曰：留此兵则家国两危，不留则家国两安。
胤不从。
珂遣间使告急于李克用，道路相继，克用以汴人先据晋、绛，兵不得进。
珂妻遗李克用书曰：儿旦暮为俘虏，大人何忍不救。
克用报曰：今贼兵塞晋、绛，众寡不敌，进则与汝两亡，不若与王郎举族归朝。
珂又遗李茂贞书，言：天子新返正，诏籓镇无得相攻，同奖王室。
今诸公不顾诏命，首兴兵相加，其心可见。
河中若亡，则同华、邠、岐俱不自保。
天子神器拱手授人，其势必然矣。
公宜亟帅关中诸镇兵，固守潼关，赴救河中。
仆自知不武，愿于公西偏授一小镇，此地请公有之。
关中安危，国祚修短，系公此举，愿审思之。
茂贞素无远图，不报。
二月，甲寅朔，河东将李嗣昭攻泽州，拔之。
乙丑，全忠至洛阳，闻之喜，驰往赴之。
戊辰，至虞乡，先哭于重荣之墓，尽哀；河中人皆悦。
珂欲面缚牵羊出迎，全忠遽使止之曰：太师舅之恩何可忘。
若郎君如此，使仆异日何以见舅于九泉。
乃以常礼出迎，握手歔欷，联辔入城。
全忠表张存敬为护国军留后，王珂举族迁于大梁。
其后全忠遣珂入朝，遣人杀之于华州。
全忠闻张夫人疾亟，遽自河中东归。
以翰林学士、户部侍郎王溥为中书侍郎、同平章事。
赠谥故睦王倚曰恭哀太子。
加幽州节度使刘仁恭、魏博节度使罗绍威并兼侍中。
三月，癸未朔，朱全忠至大梁。
癸卯，遣氏叔琮等将兵五万攻李克用，入自太行，魏博都将张文恭入自磁州新口，葛从周以兗、郓兵会成德兵入自土门，洺州刺史张归厚入自马岭，义武节度使王处直入自飞狐，权知晋州侯言以慈、隰、晋、绛兵入自阴地。
叔琮入天井关，进军昂车。
辛亥，沁州刺史蔡训以城降。
河东都将盖璋诣侯言降，即令权知沁州。
壬子，叔琮拔泽州，刺史李存璋弃城走。
叔琮进攻潞州，昭义节度使孟迁降之。
河东屯将李审建、王周将步军一万、骑二千诣督琮降。
初，杨复恭为中尉，借度支卖曲之利一年以赡两军，自是不肯复归。
东川节度使王宗涤以疾求代，王建表马步使王宗裕为留后。
氏叔琮等引兵抵晋阳城下，数挑战，城中大恐。
李克用登城备御，不遑饮食。
时大雨积旬，城多颓坏，随加完补。
河东将李嗣昭、李嗣源凿暗门，夜出攻汴垒，屡有杀获。
李存进败汴军于洞涡。
时汴军既众，刍粮不给，久雨，士卒疟利，全忠乃召兵还。
五月，叔琮等自石会关归，诸道军亦退。
河东将周德威、李嗣昭以精骑五千蹑之，杀获甚众。
先是，汾州刺史李瑭举州附于汴军，克用遣其将李存审攻之，三日而拔，执瑭，斩之。
氏叔琮过上党，孟迁挈族随之南徙。
朱全忠遣丁会代守潞州。
朱全忠奏乞除河中节度使，而讽吏民请己为帅。
癸卯，以全忠为宣武、宣义，天平、护国四镇节度使。
己酉，加镇海、镇东节度使钱镠守侍中。
以佑国节度使张全义兼中书令。
六月，癸亥，朱全忠如河中。
上之返正也，中书舍人令狐涣、给事中韩偓皆预其谋，故擢为翰林学士，数召对，访以机密。
上曰：当是时，卿何不为崔胤言之。
对曰：臣见陛下诏书云，自刘季述等四家之外，其馀一无所问。
李克用遣其将李嗣昭、周德威将兵出阴地关，攻隰州，刺史唐礼降之。
闰月，以河阳节度使丁会为昭义节度使，孟迁为河阳节度使，从朱全忠之请也。
道士杜从法以妖妄妄诱昌、普、合三州民作乱，王建遣行营兵马使王宗黯将兵三万会东川、武信兵讨之。
宗黯，即吉谏也。
西川龙台镇使王宗侃等讨杜从法，平之。
八月，甲申，上问韩偓曰：闻陆扆不乐吾返正，正旦易服，乘小马出启夏门，有诸。
对曰：返正之谋，独臣与崔胤辈数人知之，扆不知也。
一旦忽闻宫中有变，人情能不惊骇。
易服逃避，何妨有之。
陛下责其为宰相无死难之志则可也，至于不乐返正，恐出于谗人之口，愿陛下察之。
上乃止。
韩全诲等懼诛，谋以兵制上，乃与李继昭、李继诲、李彦弼、李继筠深相结，继昭独不肯从。
比日继诲、彦弼辈语渐倔强，令人难耐。
令狐涣欲令朕召崔胤及全诲等于内殿，置酒和解之，何如。
或告杨行密云，钱镠为盗所杀。
行密遣步军都指挥使李神福等将兵取杭州，两浙将顾全武等列八寨以拒之。
当正旦立功之时，但应以官爵、田宅、金帛酬之，不应听其恣出入禁中。
冬，十月，戊戌，朱全忠大举兵发大梁。
李神福与顾全武相拒久之，神福获杭俘，使出入卧内。
神福谓诸将曰：杭兵尚强，我师且当夜还。
杭俘走告全武，神福命勿追，暮遣羸兵先行，神福为殿，使行营都尉吕师造伏兵青山下。
全武素轻神福，出兵追之。
神福、师造夹击，大破之，斩首五千级，生擒全武。
钱镠闻之，惊泣曰：丧我良将。
神福进攻临安，两浙将秦昶帅众三千降之。
韩全诲闻朱全忠将至，丁酉，令李继诲、李彦弼等勒兵劫上，请幸凤翔，宫禁诸门皆增兵防守，人及文书出入搜阅甚严。
上遣人密赐崔胤御札，言皆凄怆，末云：我为宗社大计，势须西行，卿等但东行也。
戊戌，上遣赵国夫人出语韩偓：朝来彦弼辈无礼极甚，欲召卿对，其势未可。
且言：上与皇后但涕泣相同。
自是，学士不复得对矣。
癸卯，韩全诲等令上入閤召百官，追寝正月丙午敕书，悉如咸通以来近例。
是日，开延英，全诲等即侍侧，同议政事。
丁未，神策都指挥使李继筠遣部兵掠内库宝货、帷帐、法物，韩全诲遣人密送诸王、宫人先之凤翔。
戊申，朱全忠至河中，表请车驾幸东都，京城大骇，士民亡窜山谷。
是日，百官皆不入朝，阙前寂无人。
十一月，己酉朔，李继筠等勒兵阙下，禁人出入，诸军大掠。
士民衣纸及布襦者，满街极目。
韩建以幕僚司马邺知匡国留后。
朱全忠引四镇兵七万趣同州，邺迎降。
韩全诲等以李继昭不与之同，遏绝不令见上。
壬子，韩全诲等陈兵殿前，言于上曰：全忠以大兵逼京师，欲劫天子幸洛阳，求传禅。
臣等请奉陛下幸凤翔，收兵拒之。
上不许，杖剑登乞巧楼。
全诲等逼上下楼，上行才及寿春殿，李彦弼已于御院纵火。
是日冬至，上独坐思政殿，翘一足，一足蹋栏干，庭无群臣，旁无侍者。
顷之，不得已，与皇后、妃嫔、诸王百馀人皆上马，恸哭声不绝，出门，回顾禁中，火已赫然。
是夕，宿鄠县。
朱全忠遣司马邺入华州，谓韩建曰：公不早知过自归，又烦此军少留城下矣。
是日，全忠自故市引兵南渡渭，韩建遣节度副使李巨川请降，献银三万两助军，全忠乃西南趣赤水。
癸丑，李茂贞迎车驾于田家硙，上下马慰接之。
甲寅，车驾至盩厔；乙卯，留一日。
左仆射至仕张濬说全忠曰：韩建，茂贞之党，不先取之，必为后患。
建单骑迎谒，全忠责之，对曰：建目不知书，凡表章书檄，皆李巨川所为。
全忠以巨川常为建画策，斩之军门。
辛酉，以兵部侍郎卢光启权句当中书事。
车驾留岐山三日，壬戌，至凤翔。
朱全忠至长安，宰相帅百官班迎于长乐坡。
全忠使判官李择、裴铸入奏事，称：奉密诏及得崔胤书，令臣将兵入朝。
丁卯，以卢光启为右谏议大夫，参知机务。
戊辰，朱全忠至凤翔，军于城东。
李茂贞登城谓曰：天子避灾，非臣下无礼，谗人误公至此。
甲戌，制：守司空兼门下侍郎、同平章事崔胤责授工部尚书，户部侍郎、同平章事裴枢罢守本官。
乙亥，朱全忠攻邠州。
丁丑，静难节度使李继徽请降，复姓名杨崇本。
全忠质其妻于河中，令崇本仍镇邠州。
全忠之西入关也，韩全诲、李茂贞以诏命征兵河东，茂贞仍以书求援于李克用。
克用遣李嗣昭将五千骑自沁州趣晋州，与汴兵战于平阳北，破之。
乙亥，全忠发邠州。
戊寅，次三原。
十二月，癸未，崔胤至三原见全忠，趣之迎驾。
乙丑，全忠遣硃友宁攻盩厔，不下。
戊戌，全忠自往督战，盩厔降，屠之。
全忠令崔胤帅百官及京城居民悉迁于华州。
诏以裴贽充大明宫留守。
清海节度使徐彦若薨，遗表荐行军司马刘隐权留后。
李神福知钱镠定不死，而临安城坚，久攻不拔，欲归，恐为镠所邀，乃遣人守卫镠祖考丘垄，禁樵采，又使顾全武通家信。
镠遣使谢之。
神福于要路多张旗帜为虚寨，镠以为淮南兵大至，遂请和。
神福受其犒赂而还。
朱全忠之入关也，戎昭节度使冯行袭遣副使鲁崇矩听命于全忠。
韩全诲遣中使二十馀人分道征江、淮兵屯金州，以胁全忠，行袭尽杀中使，收其诏敕送全忠。
江西节度使钟传将兵围抚州刺史危全讽，天火烧其城，士民讙惊。
诸将请急攻之，传曰：乘人之危，非仁也。
乃祝曰：全讽之罪，无为害民。
火寻止。
全讽闻之，谢罪听命，以女妻传子匡时。
武贞节度使雷满薨，子彦威自称留后。
唐昭宗圣穆景文孝皇帝天复二年（壬戌公元902年）。
春，正月，癸丑，朱全忠复屯三原，又移军武功。
河东将李嗣昭、周德威攻慈、隰，以分全忠兵势。
丁卯，以给事中韦贻范为工部侍郎、同平章事。
丙子，以给事中严龟充岐、汴和协使，赐朱全忠姓李，与李茂贞为兄弟，全忠不从。
唐昭宗圣穆景文孝皇帝天复三年（癸亥公元903年）。
二月，壬申朔，诏：比在凤翔府所除官，一切停。
时宦官尽死，淮河东监军张承业、幽州监军张居翰、清海监军程匡柔、西川监军鱼全禋及致仕严遵美，为李克用、刘仁恭、杨行密、王建所匿得全，斩他囚以应诏。
甲戌，门下侍郎、同平章事陆扆责授沂王傅、分司。
车驾还京师，赐诸道诏书，独凤翔无之。
扆曰：茂贞罪虽大，然朝廷未与之绝，今独无诏书，示人不广。
崔胤怒，奏贬之。
宫人宋柔等十一人皆韩全诲所献，及僧、道士与宦官亲厚者二十馀人，并送京兆杖杀。
后梁太祖神武元圣孝皇帝开平元年（丁卯公元907年）。
春，正月，辛巳，梁王休兵于贝州。
淮南节度使兼侍中、东面诸道行营都统弘农郡王杨渥既得江西，骄侈益甚，谓节度判官周隐曰：君卖人国家，何面复相见。
遂杀之。
由是将佐皆不自安。
黑云都指挥使吕师周与副指挥使綦章将兵屯上高，师周与湖南战，屡有功，渥忌之。
左、右牙指挥使张颢、徐温泣谏，渥怒曰：汝谓我不才，何不杀我自为之。
渥选壮士，号东院马军”，广署亲信为将吏；所署者恃势骄横，陵蔑勋旧。
渥父行密之世，有亲军数千营于牙城之内，渥迁出于外，以其地为射场，颢、温由是无所惮。
渥之镇宣州也，命指挥使硃思勍、范思从、陈璠将亲兵三千；及嗣位，召归广陵。
河东兵犹屯长孑，欲窥泽州。
王命保平节度使康怀贞悉发京兆，同华之兵屯晋州以备之。
二月，唐大臣共奏请昭宣帝逊位。
壬子，诏宰相帅百官笺诣元帅府劝进，王遣使却之。
于是朝臣、藩镇，乃至湖南、岭南上笺劝进者相继。
三月，癸未，王以亳州刺史李思安为北路行军都统，将兵击幽州。
庚寅，唐昭宣帝诏薛贻矩再诣大梁谕禅位之意，又诏礼部尚书苏循赍百官笺诣大梁。
镇海、镇东节度使吴王钱镠遣其子传璙、传瓘讨卢佶于温州。
甲辰，唐昭宣帝降御札禅位于梁。
以摄中书令张文蔚为册礼使，礼部尚书苏循副之；摄侍中杨涉为押传国宝使，翰林学士张策副之；御史大夫薛贻矩为押金宝使，尚书左丞赵光逢副之；帅百官备法驾诣大梁。
杨涉子直史馆凝式言于涉曰：大人为唐宰相，而国家至此，不可谓之无过。
况手持天子玺绶与人，虽保富贵，奈千载何。
盍辞之。
涉大骇曰：汝灭吾族。
神色为之不宁者数日。
策，敦煌人。
光逢，隐之子也。
卢龙节度使刘仁恭，骄侈贪暴，常虑幽州城不固，筑馆于大安山，曰：此山四面悬绝，可以少制众。
与方士炼丹药，求不死。
仁恭有爱妾罗氏，其子守光通焉。
夏，四月，己酉，直抵幽州城下。
银胡䩮都指挥使王思同帅部兵三千，山后八安巡检使李承约帅部兵二千奔河东，守光弟守奇奔契丹，未几，亦奔河东，河东节度使晋王克用以承约为匡霸指挥使，思同为飞腾指挥使。
庚戌，梁王始御金祥殿，受百官称臣，下书称教令，自称曰寡人。
辛亥，令诸笺、表、簿、籍皆去唐年号，但称月、日。
丙辰，张文蔚等至大梁。
卢佶闻钱传璙等将至，将水军拒之于青澳。
钱传瓘曰：佶之精兵尽在于此，不可与战。
乃自安固舍舟，间道袭温州。
戊午，温州溃，擒佶斩之。
吴王镠以都监使吴璋为温州制置使，命传瓘等移兵讨卢约于处州。
壬戌，梁王更名晃。
王兄全昱闻王将即帝位，谓王曰：朱三，尔可作天子乎。
甲子，张文蔚、杨涉乘辂自上源驿从册宝，诸司各备仪卫卤簿前导，百官从其后，至金祥殿前陈之。
张文蔚、苏循奉册升殿进读，杨涉、张策、薛贻矩、赵光逢以次奉宝升殿，读已，降，帅百官舞蹈称贺。
帝举酒曰：朕辅政未久，此皆诸公推戴之力。
文蔚等皆惭懼，俯伏不能对，独苏循、薛贻矩及刑部尚书张祎盛称帝功德宜应天顺人。
乙丑，命有司告天地、宗庙、社稷。
戊辰，大赦，改元，国号大梁。
奉唐昭宣帝为济阴王，皆如前代故事，唐中外旧臣官爵并如故。
以汴州为开封府，命曰东都；以故东都为西都；废故西京，以京兆府为大安府，置佑国军于大安府，更名魏博曰天雄军。
辛未，以武安节度使马殷为楚王。
以宣武掌书记、太府卿敬翔知崇政院事，以备顾问，参谋议，于禁中承上旨，宣于宰相而行之。
宰相非进对时有所奏请及已受旨应复请者，皆具记事因崇政院以闻，得旨则复宣于宰相。
翔为人沉深，有智略，在幕府三十馀年，军谋、民政，帝一以委之。
追尊皇高祖考、妣以来皆为帝、后，皇考诚为烈祖文穆皇帝。
乙亥，下制削夺李克用官爵。
是时，惟河东、凤翔、淮南称天祐”，西川称天复”年号。
蜀王与弘农王移檄诸道，云欲与岐王、晋王会兵兴复唐室，卒无应者。
蜀王乃谋称帝，下教谕统内吏民；又遗晋王书云：请各帝一方，俟朱温既平，乃访唐宗室立之，退归藩服。
晋王复书不许，曰：誓于此生靡敢失节。
唐末之诛宦官也，诏书至河东，晋王匿监军张承业于斛律寺，斩罪人以应诏。
至是，复以为监军，待之加厚，承业亦为之竭力。
岐王治军甚宽，待士卒简易。
有告部将苻昭反者，岐王直诣其家，悉去左右，熟寝经宿而还；由是众心悦服。
然御军无纪律。
及闻唐亡，以兵羸地蹙，不敢称帝，但开岐王府，置百官，名其所居为宫殿，妻称皇后，将吏上书称笺表，鞭、扇、号令多拟帝者。
镇海节度判官罗隐说吴王镠兴兵讨梁，曰：纵无成功，犹可退保杭、越，自为东帝；奈何交臂事贼，为终古之羞乎。
镠始以隐为不遇于唐，必有怨心，及闻其言，虽不能用，心甚义之。
五月，丁丑朔，以御史大夫薛贻矩为中书侍郎、同平章事。
加武顺节度使赵王王镕宁太师，天雄节度使邺王罗绍威守太傅，义武节度使王处直兼侍中。
契丹遣其臣袍笏梅老来通好，帝遣太府少卿高颀报之。
初，契丹有八部，部各有大人，相与约，推一人为王，建旗鼓以号令诸部，每三年则以次相代。
咸通末，有习尔者为王，土宇始大。
其后钦德为王，乘中原多故，时入盗边。
及阿保机为王，尤雄勇，五姓奚及七姓室韦、达靼咸役属之。
阿保机姓邪律氏，恃其强，不肯受代。
阿保机不得已，传旗鼓，且曰：我为王九年，得汉人多，请帅种落居古汉城，与汉人守之，别自为一部。
汉城者，故后魏滑盐县也。
地宜五谷，有盐池之利。
其后阿保机稍以兵击灭七部，复并为一国。
己卯，以河南尹兼河阳节度使张全义为魏王；镇海、镇东节度使吴王钱镠为吴越王；加清海节度使刘隐、威武节度使王审知兼侍中，乃以隐为大彭王。
癸未，以权知荆南留后高季昌为节度使。
荆南旧统八州，乾符以来，寇乱相继，诸州皆为邻道所据，独馀江陵。
季昌到官，城邑残毁，户口雕耗。
季昌安集流散，民皆复业。
乙酉，立皇兄全昱为广王，子友文为博王，友珪为郢王，友璋为福王，友贞为均王，友雍为贺王，友徽为建王。
辛卯，以东都旧第为建昌宫，改判建昌院事为建昌宫使。
壬辰，命保平节度使康怀贞将兵八万会魏博兵攻潞州。
甲午，诏废枢密院，其职事皆入于崇政院，以知院事敬翔为院使。
卢约以处州降吴越。
弘农王以鄂岳观察使刘存为西南面都招讨使，岳州刺史陈知新为岳州团练使，庐州观察使刘威为应援使，别将许玄应为监军，将水军三万以击楚。
楚王马殷甚懼，静江军使杨定真贺曰：我军胜矣。
楚王殷遣兵会吉州刺史彭玕攻洪州，不克。
康怀贞至潞州，晋昭义节度使李嗣昭、副使李嗣弼闭城拒守。
怀贞昼夜攻之，半月不克，乃筑垒穿蚰蜓堑而守之，内外断绝。
晋王以蕃、汉都指挥使周德威为行营都指挥使，帅马军都指挥使李嗣本、马步都虞候李存璋、先锋指挥使史建瑭、铁林都指挥使安元信、横冲指挥使李嗣源、骑将安金全救潞州。
嗣弼，克修之子；嗣本，本姓张；建瑭，敬思之子；金全，代北人也。
晋兵攻泽州，帝遣左神勇军使范居实将兵救之。
甲寅，以平卢节度使韩建守司徒、同平章事。
武贞节度使雷彦恭会楚兵攻江陵，荆南节度使高季昌引兵屯公安，绝其粮道；彦恭败，楚兵亦走。
刘守光既囚其父，自称卢龙留后，遣使请命。
秋，七月，甲午，以守光为卢龙节度使、同平章事。
雷彦恭攻岳州，不克。
八月，丙午，赐河南尹张全义名宗奭。
辛亥，以吴越王镠兼淮南节度使，楚王殷兼武昌节度使，各充本道招讨制置使。
晋周德威壁于高河，康怀贞遣亲骑都头秦武将兵击之，武败。
丁已，帝以亳州刺史李思安代怀贞为潞州行营都统，黜怀贞为行营都虞候。
思安将河北兵西上，至潞州城下，更筑重城，内以防奔突，外以拒援兵，谓之夹寨。
调山东民馈军粮，德威日以轻骑抄之，思安乃自东南山口筑甬道，属于夹寨。
德威与诸将互往攻之，排墙填堑，一昼夜间数十发，梁兵疲于奔命。
夹寨中出刍牧者，德威辄抄之，于是梁兵闭壁不出。
九月，雷彦恭攻涔阳、公安，高季昌击败之。
彦恭贪残类其父，专以焚掠为事，荆、湖间常被其患；又附于淮南。
丙申，诏削彦恭官爵，命季昌与楚王殷讨之。
蜀王会将佐议称帝，皆曰：大王虽忠于唐，唐已亡矣，此所谓天与不取’者也。
王不从，涓杜门不出。
王用安抚副使、掌书记韦庄之谋，帅吏民哭三日；己亥，即皇帝位，国号大蜀。
冬，十月，高季昌遣其将倪可福会楚将秦彦晖攻朗州，雷彦恭遣使乞降于淮南，且告急。
弘农王遣将泠业将水军屯平江，李饶将步骑屯浏阳以救之，楚王殷遣岳州刺史许德勋将兵拒之。
泠业进屯朗口，德勋使善游者五十人，以木枝叶覆其首，持长刀浮江而下，夜犯其营，且举火，业军中惊扰。
十一月，甲申，夹马指挥使尹皓攻晋江猪岭寨，拔之。
义昌节度使刘守文闻其弟守光幽其父，集将吏大哭曰：不意吾家生此枭獍。
吾生不如死，誓与诸君讨之。
乃发兵击守光，互有胜负。
天雄节度使邺王绍威谓其下曰：守光以窘急归国，守文孤立无援，沧州可不战服也。
乃遗守文书，谕以祸福。
守文亦恐梁乘虚袭其后，戊子，遣使请降，以子延祐为质。
帝拊手曰：绍威折简，胜十万兵。
加守文中书令，抚纳之。
淮南右都押牙米志诚等将兵渡淮袭颍州，克其外郭。
刺史张实据子城拒守。
晋王命李存璋攻晋州，以分上党兵势。
十二月，壬戌，诏河中、陕州发兵救之。
甲子，诏发步骑五千救颍州，米志诚等引去。
丁卯，晋兵寇洺州。
淮南兵攻信州，刺史危仔倡求救于吴越。
后梁太祖神武元圣孝皇帝开平二年（戊辰公元908年）。
春，正月，癸酉朔，蜀主登兴义楼。
有僧抉一目以献，蜀主命饭僧万人以报之。
翰林学士张格曰：小人无故自残，赦其罪已幸矣，不宜复崇奖以败风俗。
蜀主乃止。
丁丑，蜀以韦庄为门下侍郎、同平章事。
晋王疽发于首，病笃。
周德威等退屯乱柳。
晋王命其弟内外蕃汉都知兵马使、振武节度使克宁、监军张承业、大将李存璋、吴珙、掌书记卢质立其子晋州刺史存勖为嗣，曰：此子志气远大，必能成吾事，尔曹善教导之。
辛卯，晋王谓存勖曰：嗣昭厄于重围，吾不及见矣。
俟葬毕，汝与德威辈速竭力救之。
又谓克宁等曰：以亚子累汝。
亚子，存勖小名也。
言终而卒。
克宁纲纪军府，中外无敢喧哗。
克宁久总兵柄，有次立之势，时上党围未解，军中以存勖年少，多窃议者，人情忷忷。
存勖懼，以位让克宁。
克宁曰：汝冢嗣也，且有先王之命，谁敢违之。
将吏欲谒见存勖，存勖方哀哭未出。
张承业入谓存勖曰：大孝在不坠基业，多哭何为。
因扶存勖出，袭位为河东节度使、晋王。
李克宁首帅诸将拜贺，王悉以军府事季之。
以李存璋为河东军城使、马步都虞候。
先王之时，多宠借胡人及军士，侵扰市肆，存璋既领职，执其尤暴横者戮之，旬月间城中肃然。
吴越王镠遣兵攻淮南甘露镇，以救信州。
蜀以户部侍郎张格为中书侍郎、同平章事。
格为相，多迎合主意；有胜己者，必以计排去之。
初，晋王克用多养军中壮士为子，宠遇如真子。
及晋王存勖立，诸假子皆年长握兵，心怏怏不服，或托疾不出，或见新王不拜。
李克宁权位既重，人情多向之。
假子李存颢阴说克宁曰：兄终弟及，自古有之。
以叔拜侄，于理安乎。
天与不取，后悔无及。
克宁曰：吾家世以慈孝闻天下，先王之业苟有所归，吾复何求。
汝勿妄言，我且斩汝。
克宁妻孟氏，素刚悍，诸假子各遣其妻入说孟氏，孟氏以为然，且虑语泄及祸，数以迫克宁。
克宁性怯，朝夕惑于众言，心不能无动；又与张承业、李存璋相失，数诮让之；又因事擅杀都虞候李存质；又求领大同节度使，以蔚、朔、应州为巡属。
晋王皆听之。
李存颢等为克宁谋，因晋王过其第，杀承业、存璋，奉克宁为节度使，举河东九州附于梁，执晋王及太夫人曹氏送大梁。
太原人史敬镕，少事晋王克用，居帐下，见亲信，克宁欲知府中阴事，召敬镕，密以谋告之。
敬镕阴许之，入告太夫人，太夫人大骇，召张承业，指晋王谓之曰：先王把此儿臂授公等，如闻外间谋欲负之，但置吾母子有地，勿送大梁，自它不以累公。
承业惶恐曰：老奴以死奉先王之命，此何言也。
晋王以克宁之谋告，且曰：至亲不可自相鱼肉，吾苟避位，则乱不作矣。
承业曰：克宁欲投大王母子于虎口，不除之岂有全理。
乃召李存璋、吴珙及假子李存敬、长直军使朱守殷，使阴为之备。
壬戍，置酒会诸将于府舍，伏甲执克宁、存颢于座。
晋王流涕数之曰：儿向以军府让叔父，叔父不取。
今事已定，奈何复为此谋，忍以吾母子遗仇雠乎。
克宁曰：此皆谗人交构，夫复何言。
是日，杀克宁及存颢。
癸亥，鸩杀济阴王于曹州，追谥曰唐哀皇帝。
甲子，蜀兵入归州，执刺史张瑭。
辛未，以韩建为侍中，兼建昌宫使。
李思安等攻潞州，久不下，士卒疲弊，多逃亡。
晋兵犹屯余吾寨，帝疑晋王克用诈死，欲召兵还，恐晋人蹑之，乃议自至泽州应接归师，且召匡国节度使刘知俊将兵趣泽州。
三月，壬申朔，帝发大梁；丁丑，次泽州。
辛巳，刘知俊至。
壬午，以知俊为潞州行营招讨使。
癸巳，门下侍郎、同平章事张文蔚卒。
晋李嗣昭固守逾年，城中资用将竭，嗣昭登城宴诸将作乐。
帝留泽州旬馀，欲召上党兵还，遣使就与诸将议之。
诸将以为李克用死，余吾兵且退，上党孤城无援，请更留旬月以俟之。
帝从之，命增运刍粮以馈其军。
刘知俊将精兵万馀人击晋军，斩获甚众，表请自留攻上党，车驾宜还京师。
帝以关中空虚，虑岐人侵同华，命知俊休兵长子旬日，退屯晋州，俟五月归镇。
上表以为：臣官预大臣，亲则长子，国家之事，休戚是同。
陛下若以宗懿才堪继承，宜早行册礼，以臣为元帅，兼总六军。
陛下既正位南面，军旅之事宜委之臣下。
蜀主怒，隐忍未发，以问唐道袭，对曰：宗佶威望，内外慑服，足以统御诸将。
初，晋王克用卒，周德威握重兵在外，国人皆疑之。
晋王存勖召德威使引兵还。
癸卯，门下侍郎、同平章事杨涉罢为右仆射；以吏部侍郎于兢为中书侍郎，翰林学士承旨张策为刑部侍郎，并同平章事。
兢，琮之兄子也。
夹寨奏余吾晋兵已引去，帝以为援兵不能复来，潞州必可取，丙午，自泽州南还；壬子，至大梁。
梁兵在夹寨者亦不复设备。
晋王与诸将谋曰：上党，河东之藩蔽，无上党，是无河东也。
且朱温所惮者独先王耳，闻吾新立，以为童子未闲军旅，必有骄怠之心。
若简精兵倍道趣之，出其不意，破之必矣。
取威定霸，在此一举，不可失也。
张承业亦劝之行。
乃遣承业及判官王缄乞师于凤翔，又遣使赂契丹王阿保机求骑兵。
岐王衰老，兵弱财竭，竟不能应。
晋王大阅士卒，以前昭义节度使丁会为都招讨使。
甲子，帅周德威等发晋阳。
己巳，晋王军于黄碾，距上党四十五里。
五月，辛未朔，晋王伏兵三垂冈下，诘旦大雾，进兵直抵夹寨。
晋王命周德威、李嗣源分兵为二道，德威攻西北隅，嗣源攻东北隅，填堑烧寨，鼓噪而入。
康怀贞以百馀骑自天井关遁归。
帝闻夹寨不守，大惊，既而叹曰：生子当如李亚子，克用为不亡矣。
至如吾儿，豚犬耳。
诏所在安集散兵。
周德威、李存璋乘胜进趣泽州，刺史王班素失人心，众不为用。
龙虎统军牛存节自西都将兵应接夹寨溃兵，至天井关，谓其众曰：泽州要害地，不可失也；虽无诏旨，当救之。
众皆不欲，曰：晋人胜气方锐，且众寡不敌。
存节曰：见危不救，非义也；畏敌强而避之，非勇也。
至泽州，城中人已纵火喧噪，欲应晋王，班闭牙城自守，存节至，乃定。
以河东地狭兵少，乃训练士卒，令骑兵不见敌无得乘马。
初，晋王克用平王行瑜，唐昭宗许其承制封拜。
时方镇多行墨制，王耻与之同，每除吏必表闻。
至是，晋王存勖始承制除吏。
晋王德张承业，以兄事之，每至其第，升堂拜母，赐遗甚厚。
潞州围守历年，士民冻馁死者太半，市里萧条。
李嗣昭劝课农桑，宽租缓刑，数年之间，军城完复。
静江节度使、同平章事李琼卒，楚王殷以其弟永州刺史存知桂州事。
壬申，更以许州忠武军为匡国军，同州匡国军为忠武军，陕州保义军为镇国军。
乙亥，楚兵寇鄂州，淮南所署知州秦裴击破之。
淮南左牙指挥使张颢、右牙指挥使徐温专制军政，弘农威王心不能平，欲去之而未能。
二人不自安，共谋弑王，分其地以臣于梁。
戊寅，颢遣其党纪祥等弑王于寝室，诈云暴薨。
己卯，颢集将吏于府廷，夹道及庭中堂上皆列白刃，令诸将悉去卫从然后入。
颢厉声问曰：嗣王已薨，军府谁当主之。
三问，莫应，颢气色益怒。
幕僚严可求前密启曰：军府至大，四境多虞，非公主之不可。
然今日则恐太速。
颢曰：何谓速也。
可求曰：刘威、陶雅、李遇、李简皆先王之等夷，公今自立，此曹肯为公下乎。
不若立幼主辅之，诸将孰敢不从。
颢默然久之。
可求因屏左右，急书一纸置袖中，麾同列诣使宅贺，众莫测其所为，既至，可求跪读之，乃太夫人史氏教也。
大要言：先王创业艰难，嗣王不幸早世，隆演次当立，诸将宜无负杨氏，善辅导之。
辞旨明切。
颢气色皆沮，以其义正，不敢夺，遂奉威王弟隆演称淮南留后、东面诸道行营都统。
既罢，副都统朱瑾诣可求所居，曰：瑾年十六七即横戈跃马，冲犯大敌，未尝畏慑，今日对颢，不觉流汗，公面折之如无人。
乃知瑾匹夫之勇，不及公远矣。
因以兄事之。
颢以徐温为浙西观察使，镇润州。
严可求说温曰：公舍牙兵而出外藩，颢必以弑君之罪归公。
温惊曰：然则奈何。
可求曰：颢刚愎而暗于事，公能见听，请为公图之。
时副使李承嗣参预军府之政，可求又说承嗣曰：颢凶威如此，今出徐公于外，意不徒然，恐亦非公之利。
承嗣深然之。
可求往见颢曰：公出徐公于外，人皆言公欲夺其兵权而杀之，多言亦可畏也。
颢曰：右牙欲之，非吾意也。
业已行矣，奈何。
可求曰：止之易耳。
明日，可求邀颢及承嗣俱诣温，可求瞋目责温曰：古人不忘一饭之恩，况公杨氏宿将。
今幼嗣初立，多事之时，乃求自安于外，可乎。
温谢曰：苟诸公见容，温何敢自专。
由是不行。
颢知可求阴附温，夜，遣盗刺之，可求知不免，请为书辞府主。
盗执刀临之，可求操笔无懼色。
盗能辨字，见其辞旨忠壮，曰：公长者，吾不忍杀。
掠其财以复命，曰：捕之不获。
颢怒曰：吾欲得可求首，何用财为。
温与可求谋诛颢，可求曰：非钟泰章不可。
泰章者，合肥人，时为左监门卫将军。
温使亲将彭城翟虔告之。
泰章闻之喜，密结壮士三十人，夜，刺血相饮为誓。
丁亥旦直入，斩颢于牙堂，并其亲近。
温始暴颢弑君之罪，轘纪祥等于市。
诣西宫白太夫人。
太夫人恐懼，大泣曰：吾儿冲幼，祸难如此，愿保百口归庐州，公之惠也。
温曰：张颢弑逆，不可不诛，夫人宜自安。
初，颢与温谋弑威王，温曰：参用左、右牙兵，心必不一，不若独用吾兵。
颢不可，温曰：然则独用公兵。
颢从之。
至是，穷治逆党，皆左牙兵也，由是人以温为实不知谋也。
隆演以温为左、右牙都指挥使，军府事咸取决焉。
以严可求为扬州司马。
己丑，契丹王阿保机遣使随高颀入贡，且求册命。
帝复遣司农卿浑特赐以手诏，约共灭沙陀，乃行封册。
壬辰，夹寨诸将诣阙待罪，皆赦之。
帝赏牛存节全泽州之功，以为六军马步都指挥使。
蜀主遣将将兵会岐兵五万攻雍州，晋张承业亦将兵应之。
六月，壬寅，以刘知俊为西路行营都招讨使以拒之。
金吾上将军王师范家于洛阳，朱友宁之妻泣诉于帝曰：陛下化家为国，宗族皆蒙荣宠。
妾夫独不幸，因王师范叛逆，死于战场。
丙辰，刘知俊及佑国节度使王重师大破岐兵于幕谷，晋、蜀兵皆引归。
蜀立遂王宗懿为太子。
帝欲自将击潞州，丁卯，诏会诸道兵。
湖南判官高郁请听民自采茶卖于北客，收其征以赡军，楚王殷从之。
秋，七月，殷奏于汴、荆、襄、唐、郢、复州置回图务，运茶于河南、北，卖之以易缯纩、战马而归，仍岁贡茶二十五万斤，诏许之。
湖南由是富赡。
壬申，淮南将吏请于李俨，承制授杨隆演淮南节度使、东面诸道行营都统、同平章事、弘农王。
后梁太祖神武元圣孝皇帝开平二年（戊辰公元908年）。
八月，吴越王镠遣宁国节度使王景仁奉表诣大梁，陈取淮南之策。
景仁即茂章也，避梁讳改焉。
淮南遣步军都指挥使周本、南面统军使吕师造击吴越，九月，围苏州。
吴越将张仁保攻常州之东洲，拔之。
淮南兵死者万馀人。
淮南以池州团练使陈璋为水陆行营都招讨使，帅柴再用等诸将救东洲，大破仁保于鱼荡，复取东洲。
柴再用方战舟坏，长槊浮之，仅而得济。
家人为之饭僧千人，再用悉取其食以犒部兵，曰：士卒济我，僧何力焉。
丙子，蜀立皇后周氏。
后，许州人也。
冬，十月，蜀主立后宫张氏为贵妃，徐氏为贤妃，其妹为德妃。
华原贼帅温韬聚众嵯峨山，暴掠雍州诸县，唐帝诸陵发之殆遍。
庚戌，蜀主讲武于星宿山，步骑三十万。
丁巳，帝还大梁。
辛酉，以刘隐为清海、静海节度使，以膳部郎中赵光裔、右补阙李殷衡充官告使，隐皆留之。
光裔，光逢之弟；殷衡，德裕之孙也。
依政进士梁震，唐末登第，至是归蜀。
过江陵，高季昌爱其才识，留之，欲奏为判官。
震耻之，欲去，恐及祸，乃曰：震素不慕荣宦，明公不以震为愚，必欲使之参谋议，但以白衣侍樽俎可也，何必在幕府。
季昌许之。
震终身止称前进士，不受高氏辟署。
季昌甚重之，以为谋主，呼曰先辈。
帝从吴越王镠之请，以亳州团练使寇彦卿为东南面行营都指挥使，击淮南。
十一月，彦卿帅众二千袭霍丘，为土豪朱景所败；又攻庐、寿二州，皆不胜。
淮南遣滁州刺史史俨拒之，彦卿引归。
定难节度使李思谏卒；甲戌，其子彝昌自为留后。
刘守文举沧德兵攻幽州，刘守光求救于晋，晋王遣兵五千助之。
丁亥，守文兵至卢台军，为守光所败；又战玉田，亦败。
守文乃还。
癸巳，中书侍郎、同平章事张策以刑部尚书致仕；以左仆射杨涉同平章事。
保塞节度使胡敬璋卒，静难节度使李继徽以其将刘万子代镇延州。
是岁，弘农王遣军将万全感赍书间道诣晋及岐，告以嗣位。
帝将迁都洛阳。
后梁太祖神武元圣孝皇帝开平三年（已巳公元909年）。
甲戌，帝发大梁。
壬申，以博王友文为东都留守。
丙申，以用度稍充，初给百官全俸。
二月，丁酉朔，日有食之。
保塞节度使刘万子暴虐，失众心，且谋贰于梁，李继徽使延州牙将李延实图之。
延实因万子葬胡敬璋，攻而杀之，遂据延州。
马军都指挥使河西高万兴与其弟万金闻变，以其众数千人诣刘知俊降。
岐王置翟州于鄜城，其守将亦降。
三月，甲戌，帝发洛阳。
以山南东道节度使杨师厚兼潞州四面行营招讨使。
庚辰，帝至河中，发步骑会高万兴兵取丹、延。
丙戌，以朔方节度使兼中书令韩逊为颍川王。
逊本灵州牙校，唐末据本镇，前廷因而授以节钺。
辛卯，丹州刺史崔公实请降。
徐温以金陵形胜，战舰所聚，乃自以淮南行军副使领昇州刺史，留广陵，以其假子元从指挥使知诰为昇州队遏兼楼船副使，往治之。
夏，四月，丙申朔，刘知俊移军攻延州，李延实婴城自守。
庚子，以王审知为闽王，刘隐为南平王。
刘知俊克延州，李延实降。
淮南兵围苏州，推洞屋攻城，吴越将临海孙琰置轮于竿首，垂絙投锥以揭之，攻者尽露，砲至则张网以拒之，淮南人不能克。
吴越王镠遣牙内指挥使钱镖、行军副使杜建徽等将兵救之。
苏州有水通城中，淮南张网缀铃悬水中，鱼鳖过皆知之。
吴越游弈都虞候司马福欲潜行入城，故以竿触网，敌闻铃声举网，福因得过，凡居水中三日，乃得入城。
由是城中号令与援兵相应，敌以为神。
吴越王镠尝游府园，见园卒陆仁章树艺有智而志之，及苏州被围，使仁章通信入城，果得报而返。
镠以诸孙畜之，累迁两府军粮都监使，卒获其用。
仁章，睦州人也。
辛亥，吴越兵内外合击淮南兵，大破之，擒其将何朗等三十馀人，夺战舰二百艘。
周本夜遁，又追败之于皇天荡。
钟泰章将精兵二百为殿，多树旗帜于菰蒋中，追兵不敢进而还。
岐王所署保大节度使李彦博、坊州刺史李彦昱皆弃城奔凤翔，鄜州都将严弘倚举城降。
己未，以高万兴为保塞节度使，以绛州刺史牛存节为保大节度使。
淮南初置选举，以骆知祥掌之。
五月，丁卯，帝命刘知俊乘胜取邠州，知俊难之，辞以阙食，乃召还。
佑国节度使王重师镇长安数年，帝在河中，怒其贡奉不时，己巳，召重师入朝，以左龙虎统军刘捍为佑国留后。
癸酉，帝发河中；己卯，至洛阳。
刘捍至长安，王重师不为礼，捍谮之于帝，云重师潜与邠、岐通。
甲申，贬重师溪州刺史，寻赐自尽，夷其族。
刘守文频年攻刘守光不克，力大发兵，以重赂招契丹、吐谷浑之众，合四万屯蓟州。
守光逆战于鸡苏，为守文所败。
守文单马立于陈前，泣谓其众曰：勿杀吾弟。
守光将元行钦识之，直前擒之，沧德兵皆溃。
守光囚之别室，栫之藂棘，乘胜进攻沧州。
沧州节度判宫吕兗、孙鹤推守文子延祚为帅，乘城拒守。
兗，安次人也。
知俊弟右保胜指挥使知浣从帝在洛阳，密使人语知俊云：入必死。
六月，乙未朔，知俊奏称为军民所留”，遂以同州附于岐，执监军及将佐之不从者，皆械送于岐。
丁未，朔方节度使韩逊奏克盐州，斩岐所署刺史李继直。
帝遣近臣谕刘知俊曰：朕待卿甚厚，何忽相负。
对曰：臣不背德，但畏族灭如王重师耳。
帝复使谓之曰：刘捍言重师阴结邠、岐，朕今悔之无及，捍死不足塞责。
知俊不报。
庚戌，诏削知俊官爵，以山南东道节度使杨师厚为西路行营招讨使，帅侍卫马步军都指挥使刘鄩等讨之。
辛亥，帝发洛阳。
刘鄩至潼关东，获刘知俊伏路兵蔺如诲等三十人，释之使为前导。
刘知浣迷失道，盘桓数日，乃至关下，关吏纳之。
如海等继至，关吏不知其已被擒，亦纳之。
鄩兵乘门开直进，遂克潼关，追及知浣，擒之。
癸丑，帝至陕。
丹州马军都头王行思等作乱，刺史宋知海逃归。
帝遣刘知俊侄嗣业持诏指同州招谕知俊，知俊欲轻骑诣行在谢罪，弟知偃止之。
杨师厚等至华州，知俊将聂赏开门降。
知俊闻潼关不守，官军继至，苍黄失图，乙卯夜，举族奔岐。
杨师厚至长安，岐兵已据城，师厚以奇兵并南山急趋，自西门入，遂克之。
庚申，以刘鄩权佑国留后。
岐王厚礼刘知俊，以为中书令。
地狭，无籓镇处之，但厚给俸禄而已。
刘守光遣使上表告捷，且言俟沧德事毕，为陛下扫平并寇。
亦致书晋王，云欲与之同破伪梁。
抚州刺史危全讽自称镇南节度使，帅抚、信、袁、吉之兵号十万攻洪州。
淮南守兵才千人，将吏皆懼，节度使刘威密遣使告急于广陵，日召僚佐宴饮。
徐温问将于严可求，可求荐周本。
乃以本为西南面行营招讨应援使，将兵七千救高安。
本以前攻苏州无功，称疾不出，可求即其卧内强起之。
本曰：苏州之役，敌不能胜我，但主将权轻耳。
本曰：楚人为全讽声援耳，非欲取高安也。
吾败全讽，援兵必还。
秋，七月，甲子，以刘守光为燕王。
梁兵克丹州，擒王行思。
商州刺史李稠驱士民西走，将吏追斩之，推都押牙李玫主州事。
庚午，改佑国军曰永平。
河东兵寇晋州，抄掠至尧祠而去。
癸酉，帝发陕州，乙亥，至洛阳，寝疾。
初，帝召山南东道节度使杨师厚，欲使督诸将攻潞州，以前兗海留后王班为留后，镇襄州。
师厚屡为班言牙兵王求等凶悍，宜备之，班自恃左右有壮士，不以为意，每众辱之。
危全讽在象牙潭，营栅临溪，亘数千里。
庚辰，周本隔溪布陈，先使羸兵尝敌。
全讽兵涉溪追之，本乘其半济，纵兵击之，全讽兵大溃，自相蹂藉，溺水死者甚众，本分兵断其归路，擒全讽及将士五千人。
乘胜克袁州，执刺史彭彦章，进攻吉州，歙州刺史陶雅使其子敬昭及都指挥使徐章将兵袭饶、信，信州刺史危仔倡请降，饶州刺史唐宝弃城走。
行营都指挥使米志诚、都尉吕师造等败苑玫于上高。
吉州刺史彭玕帅众数千人奔楚，楚王殷表玕为郴州刺史，为子希范娶其女。
淮南以左先锋指挥使张景思知信州，遣行营都虞候骨言将兵五千送之。
危仔倡闻兵至，奔吴越，吴越王镠以仔倡为淮南节度副使，更其姓曰元氏。
危全讽至广陵，弘农王以其尝有德于武忠王，释之，资给甚厚。
八月，虔州刺史卢光稠以州附于淮南。
于是江西之地尽入于杨氏。
光稠亦遣使附于梁。
甲寅，上疾小瘳，始复视朝。
以镇国节度使康怀贞为西路行营副招讨使。
蜀主命太子宗懿判六军，开永和府，妙选朝士为僚属。
辛酉，均州刺史张敬方奏克房州。
岐王欲遣刘知俊将兵攻灵、夏，且约晋王使攻晋、绛。
晋王引兵南下，先遣周德威等将兵出阴地关攻晋州，刺史边继威悉力固守。
晋兵穿地道，陷城二十馀步，城中血战拒之，一夕城复成。
诏杨师厚将兵救晋州，周德威以骑扼蒙坑之险，师厚击破之，进抵晋州，晋兵解围遁去。
李洪寇荆南，高季昌遣其将倪可福击败之。
诏马步都指挥使陈晖将兵会荆南兵讨洪。
蜀主以御史中丞王锴为中书侍郎、同平章事。
陈晖军至襄州，李洪逆战，大败，王求死。
九月，丁酉，拔其城，斩叛兵千人，执李洪、杨虔等送洛阳，斩之。
丁未，以保义节度使王檀为潞州东面行营招讨使。
刘守光奏遣其子中军兵马使继威安抚沧州吏民。
戊申，以继威为义昌留后。
辛亥，侍中韩建罢守太保，左仆射、同平章事杨涉罢守本官。
以太常卿赵光逢为中书侍郎，翰林奉旨工部侍郎杜晓为户部侍郎，并同平章事。
晓，让能之子也。
冬，十月，甲子，蜀司天监胡秀林献《永昌历》，行之。
湖州刺史高澧性凶忍，尝召州吏议曰：吾欲尽杀百姓，可乎。
吏曰：如此，则租赋何从出。
当择可杀者杀之耳。
时澧纠民为兵，有言其咨怨者，澧悉集民兵于开元寺，绐云犒享，入则杀之，死者逾半；在外者觉之，纵火作乱。
澧闭城大索，凡杀三千人。
吴越王镠欲诛之，戊辰，澧以州叛附于淮南，举兵焚义和临平镇，镠命指挥使钱镖讨之。
邺王罗绍威得风痹病，上表称：魏故大镇，多外兵，愿得有功重臣镇之，臣乞骸骨归第。
帝闻之，抚案动容。
己亥，以其子周翰为天雄节度副使，知府事。
谓使者曰：亟归语而主：为我强饭。
如有不可讳，当世世贵尔子孙以相报也。
今使周翰领军府，尚冀尔复愈耳。
朔方节度使韩逊遣使告急；诏镇国节度使康怀贞、感化节度使寇彦卿将兵攻邠宁以救之。
怀贞等所向皆捷，克宁、衍二州，拔庆州南城，刺史李彦广出降。
王彦章骁勇绝伦，每战用二铁枪，皆重百斤，一置鞍中，一在手，所向无前，时人谓之王铁枪”。
蜀蜀州刺史王宗弁称疾，罢归成都，杜门不出。
蜀主疑其矜功怨望，加检校太保，固辞不受，谓人曰：廉者足而不忧，贪者忧而不足。
吾小人，致位至此，足矣，岂可求进不已乎。
蜀主嘉其志而许之，赐与有加。
刘守光围沧州久不下，执刘守文至城下示之，犹固守。
城中食尽，民食堇泥，军士食人，驴马相啖騣尾。
吕兗选男女羸弱者，饲以麹麵而烹之，以给军食，谓之宰杀务。
后梁太祖神武元圣孝皇帝开平四年（庚午公元910年）。
春，正月，乙未，刘延祚力尽出降。
时刘继威尚幼，守光使大将张万进、周知裕辅之镇沧州，以延祚及其将佐归幽州，族吕兗而释孙鹤。
兗子琦，年十五，门下客赵玉绐监刑者曰：此吾弟也，勿妄杀。
监刑者信之，遂挈以逃。
琦足痛不能行，玉负之，变姓名，乞食于路，仅而得免。
琦感家门殄灭，力学自立，晋王闻其名，署代州判官。
辛丑，以卢光稠为镇南留后。
刘守光为其父仁恭请致仕，丙午，以仁恭为太师，致仕。
守光寻使人潜杀其兄守文，归罪于杀者而诛之。
二月，万全感自岐归广陵，岐王承制加弘农王兼中书令，嗣吴王，于是吴王赦其境内。
高澧求救于吴，吴常州刺史李简等将兵应之，湖州将盛师友、沈行思闭城不内；澧帅麾下五千人奔吴。
三月，癸巳，吴越王镠巡湖州，以钱镖为刺史。
蜀太子宗懿骄暴，好陵傲旧臣。
内枢密使唐道袭，蜀主之嬖臣也，太子屡谑之于朝，由是有隙，互相诉于蜀主。
蜀主恐其交恶，以道袭为山南西道节度使、同平章事。
道袭荐宣徽北院使郑顼为内枢密使，顼受命之日，即欲按道袭昆弟盗用内库金帛。
道袭懼，奏项褊急，不可大任，丙午，出顼为果州刺史，以宣徽南院使潘炕为内枢密使。
夏州都指挥使高宗益作乱，杀节度使李彝昌。
将吏共诛宗益，推彝昌族父蕃汉都指挥使李仁福为帅，癸丑，仁福以闻。
丁卯，宋州节度使衡王友谅献瑞麦，一茎三穗，帝曰：丰年为上瑞。
今宋州大水，安用此为。
诏除本县令名，遣使诘责友谅，以兗海留后惠王友能代为宋州留后。
友谅、友能，皆全昱子也。
帝以晋州刺史下邑华温琪拒晋兵有功，欲赏之，会护国节度使冀王友谦上言晋、绛边河东，乞别建节镇，壬申，以晋、绛、沁三州为定昌军，以温琪为节度使。
左金吾大将军寇彦卿入朝，至天津桥，有民不避道，投诸栏外而死。
辛巳，责授彦卿游击将军、左卫中郎将。
彦卿扬言：有得崔沂首者，赏钱万缗。
沂以白帝，帝使人谓彦卿：崔沂有毫发伤，我当族汝。
五月，吴徐温母周氏卒，将吏致祭，为偶人，高数尺，衣以罗锦，温曰：此皆出民力，奈何施于此而焚之，宜解以衣贫者。
未几，起复为内外马步军都军使，领润州观察使。
己亥，以刘继威为义昌节度使。
癸丑，天雄节度使兼中书令邺贞庄王罗绍威卒。
诏以其子周翰为天雄留后。
匡国节度使长乐忠敬王冯行袭疾笃，表请代者。
许州牙兵二千，皆秦宗权馀党，帝深以为忧。
六月，庚戌，命崇政院直学士李珽驰往视行袭病，曰：善谕朕意，勿使乱我近镇。
珽至许州，谓将吏曰：天子握百万兵，去此数舍耳；冯公忠纯，勿使上有所疑。
汝曹赤心奉国，何忧不富贵。
由是众莫敢异议。
行袭欲使人代受诏，珽曰：东首加朝服，礼也。
乃即卧内宣诏，谓行袭曰：公善自辅养，勿视事，此子孙之福也。
行袭泣谢，遂解两使印授珽，使代掌军府。
帝闻之曰：予固知珽能办事，冯族亦不亡矣。
庚辰，行袭卒。
甲申，以李珽权知匡国留后，悉以行袭兵分隶诸校，冒冯姓者皆还宗。
楚王殷求为天策上将，诏加天策上将军。
殷始开天策府，以弟賨为左相，存为右相。
吴水军指挥使敖骈围吉州刺史彭玕弟瑊于赤石，楚兵救瑊，虏骈以归。
秋，七月，戊子朔，蜀门下侍郎兼吏部尚书、同平章事韦城卒。
吴越王镠表宦者周延诰等二十五人，唐末避祸至此，非刘、韩之党，乞原之。
八月，以刘守光兼义昌节度使。
壬戌，李仁福来告急。
甲子，以河南尹兼中书令张宗奭为西京留守。
帝恐晋兵袭西京，以宣化留后李思安为东北面行营都指挥使，将兵万人屯河阳。
丙寅，帝发洛阳；己巳，至陕。
辛未，以镇国节度使杨师厚为西路行营招讨使，会感化节度使康怀贞将兵三万屯三原。
帝忧晋兵出泽州逼怀州，既而闻其在绥、银碛中，曰：无足虑也。
甲申，遣夹马指挥使李遇、刘绾自鄜、延趋银、夏，邀其归路。
吴越王镠筑捍海石塘，广杭州城，大修台馆。
由是钱塘富庶盛于东南。
九月，己丑，上发陕；甲午，至洛阳，疾复作。
李遇等至夏州，岐、晋兵皆解去。
冬，十月，遣镇国节度使杨师厚、相州刺史李思安将兵屯泽州以图上党。
吴越王镠之巡湖州也，留沈行思为巡检使，与盛师友俱归。
行思谓同列陈瑰曰：王若以师友为刺史，何以处我。
时瑰已得镠密旨遣行思诣府，乃绐之曰：何不自诣王所论之。
行思从之。
既至数日，镠送其家亦至，行思恨镠卖己。
镠自衣锦军归，将吏迎谒，行思取锻槌击瑰，杀之，因诣镠，与师友论功，夺左右槊，欲刺师友，众执之。
镠斩行思，以师友为婺州刺史。
十一月，己丑，以宁国节度使、同平章事王景仁充北面行营都指挥招讨使，潞州副招讨使韩勍副之，以李思安为先锋将，趣上党。
寻遣景仁等屯魏州，杨师厚还陕。
蜀主更太子宗懿名曰元坦。
庚戌，立假子宗裕为通王，宗范为夔王，宗鐬为昌王，宗寿为嘉王，宗翰为集王；立其子宗仁为普王，宗辂为雅王，宗纪为褒王，宗智为荣王，宗泽为兴王，宗鼎为彭王，宗杰为信王，宗衍为郑王。
初，唐末宦官典兵者多养军中壮士为子以自强，由是诸将亦效之。
而蜀主尤多，惟宗懿等九人及宗特、宗平真其子；宗裕、宗鐬、宗寿皆其族人；宗翰姓孟，蜀主之姊子；宗范姓张，其母周氏为蜀主妾；自馀假子百二十人皆功臣，虽冒姓连名而不禁婚姻。
上疾小愈，辛亥，校猎于伊、洛之间。
会燕王守光发兵屯涞水，欲侵定州，上遣供奉官杜廷隐、丁延徽监魏博兵三千分屯深、冀，声言恐燕兵南寇，助赵守御；又云分兵就食。
赵将石公立戍深州，白赵王镕，请拒之。
公立出门指城而泣曰：朱氏灭唐社稷，三尺童子知其为人。
梁人有亡奔真定，以其谋告镕者，镕大懼，又不敢先自绝；但遣使诣洛阳，诉称燕兵已还，与定州讲和如故，深、冀民见魏博兵入，奔走惊骇，乞召兵还。
上遣使诣真定慰谕之。
未几，廷隐等闭门尽杀赵戍兵，乘城拒守。
镕始命石公立攻之，不克，乃遣使求援于燕、晋。
镕使者至晋阳，义武节度使王处直使者亦至，欲共推晋王为盟主，合兵攻梁。
镕使者至幽州，燕王守光方猎，幕僚孙鹤驰诣野谓守光曰：赵人来乞师，此天欲成王之功业也。
守光曰：何故。
对曰：比常患其与朱温胶固。
温之志非尽吞河朔不已，今彼自为仇敌，王若与之并力破梁，则镇、定皆敛衽而朝燕矣。
王不早出师，但恐晋人先我矣。
守光曰：王镕数负约，今使之与梁自相弊，吾可以坐承其利，又何救焉。
赵使者交错于路，守光竟不为出兵。
自是镇、定复称唐天祐年号，复以武顺为成德军。
司天言：来月太阴亏，不利宿兵于外。
上召王景仁等还洛阳。
十二月，己未，上闻赵与晋合，晋兵已屯赵州，乃命王景仁等将兵击之。
庚申，景仁等自河阳渡河，会罗周翰兵，合四万，军于邢、洺。
虔州刺史卢光稠疾病，欲以位授谭全播，全播不受。
光稠卒，其子韶州刺史延昌来奔丧，全播立而事之。
吴遣使拜延昌虔州刺史，延昌受之，亦因楚王殷通密表于梁，曰：我受淮南官，以缓其谋耳，必为朝廷经略江西。
丙寅，以延昌为镇南留后。
延昌表其将廖爽为韶州刺史，爽，赣人也。
庚午，蜀主以御史中丞周庠、户部侍郎判度支庾传素并为中书侍郎、同平章事。
太常卿李燕等刊定《梁律令格式》，癸酉，行之。
丁丑，王景仁等进军柏乡。
辛巳，蜀大赦，改明年元曰永平。
赵王镕复告急于晋，晋王以蕃汉副总管李存审守晋阳，自将兵自赞皇东下，王处直遣将将兵五千以从。
辛巳，晋王至赵州，与周德威合，获梁刍荛者二百人，问之曰：初发洛阳，梁主有何号令。
对曰：梁主戒上将云：镇州反覆，终为子孙之患。
今悉以精兵付汝，镇州虽以铁为城，必为我取之。
”晋王命送于赵。
壬午，晋王进军，距柏乡三十里，遣周德威等以胡骑迫梁营挑战，梁兵不出。
周德威谓李存璋曰：梁人志不在战，徒欲曜兵耳。
擒获一夫，足以自富，此乃奇货，不可失也。
德威自帅精骑千馀击其两端，左驰右突，出入数四，俘获百馀人，且战且却，距野河而止。
王曰：吾孤军远来，救人之急，三镇乌合，利于速战，公迺欲按兵持重，何也。
德威曰：镇、定之兵，长于守城，短于野战。
德威往见张承业曰：大王骤胜而轻敌，不量力而务速战。
辰州蛮酋宋邺，溆州蛮酋潘金盛，恃其所居深险，数扰楚边。
宁远节度使庞巨昭、高州防御使刘昌鲁，皆唐官也。
黄巢之寇岭南也，巨昭为容管观察使，昌鲁为高州刺史，帅群蛮据险以拒之，巢众不敢入境。
唐嘉其功，置宁远军于容州，以巨昭为节度使，以昌鲁为高州防御使。
及刘隐据岭南，二州不从；隐遣弟岩攻高州，昌鲁大破之，又攻容州，亦不克。
后梁太祖神武元圣孝皇帝乾化元年（辛未公元911年）。
春，正月，丙戌朔，日有食之。
柏乡比不储刍，梁兵刈刍自给，晋人日以游军抄之，梁兵不出。
周德威使胡骑环营驰射而诟之，梁兵疑有伏，愈不敢出，剉屋茅坐席以饲马，马多死。
丁亥，周德威与别将史建瑭、李嗣源将精骑三千压梁垒门而诟之，王景仁、韩勍怒，悉众而出。
德威等转战而北至高邑南；李存璋以步兵陈于野河之上，梁军横亘数里，竞前夺桥，镇、定步兵御之，势不能支。
晋王谓匡卫都指挥使李建及曰：贼过桥则不可复制矣。
建及选卒二百，援枪大噪，力战却之。
建及，许州人，姓王，李罕之之假子也。
晋王登高丘以望曰：梁兵争进而嚣，我兵整而静，我必胜。
战自巳至午，胜负未决。
晋王谓周德威曰：两军已合，势不可离，我之兴亡，在此一举。
我为公先登，公可继之。
德威叩马而谏曰：观梁兵之势，可以劳逸制之，未易以力胜也。
彼去营三十馀里，虽挟糗粮，亦不暇食，日昳之后，饥渴内迫，矢刃外交，士卒劳倦，必有退志。
当是时，我以精骑乘之，必大捷。
于今未可也。
王乃止。
时魏、滑之兵陈于东、宋、汴之兵陈于西。
至晡，梁军未食，士无斗志，景仁等引兵稍却，周德威疾呼曰：梁兵走矣。
晋兵大噪争进，魏、滑兵先退，李嗣源帅众噪于西陈之前曰：东陈已走，尔何久留。
梁兵互相惊怖，遂大溃。
李存璋引步兵乘之，呼曰：梁人亦吾人也，父兄子弟饷军者勿杀。
于是战士悉解甲投兵而弃之，嚣声动天地。
赵人以深、冀之憾，不顾剽掠，但奋白刃追之，梁之龙骧、神捷精兵殆尽，自野河至柏乡，僵尸蔽地。
王景仁、韩勍、李思安以数十骑走。
晋兵夜至柏乡，梁军已去，弃粮食、资财、器械不可胜计。
凡斩首二万级。
李嗣源等追奔至邢州，河朔大震。
保义节度使王檀严备，然后开城纳败卒，给以资粮，散遣归本道。
晋王收兵屯赵州。
杜廷隐等闻梁兵败，弃深、冀而去，悉驱二州丁壮为奴婢，老弱者坑之，城中存者坏垣而已。
癸巳，复以杨师厚为北面都招讨使，将兵屯河阳，收集散兵，旬馀，得万人。
己亥，晋王遣周德威、史建瑭将三千骑趣澶、魏，张承业、李存璋以步兵攻邢州，自以大军继之，移檄河北州县，谕以利害。
帝遣别将徐仁溥将兵千人，自西山夜入邢州，助王檀城守。
己酉，罢王景仁招讨使，落平章事。
蜀主之女普慈公主嫁岐王从子秦州节度使继崇，公主遣宦者宋光嗣以绢书遣蜀主，言继崇骄矜嗜酒，求归成都，蜀主召公主归宁。
辛亥，公主至成都，蜀主留之，以宋光嗣为閤门南院使。
岐王怒，始与蜀绝。
光嗣，福州人也。
吕师周引兵攀藤缘崖入飞山洞袭潘金盛，擒送武冈，斩之。
移兵击宋邺。
二月，己未，晋王至魏州，攻之，不克。
上以罗周翰年少，且忌其旧将佐，庚申，以户部尚书李振为天雄节度副使，命杜廷隐将兵千人卫之，自杨刘济河，间道夜入魏州，助周翰城守。
癸亥，晋王观河于黎阳，梁兵万馀将渡河，闻晋王至，皆弃舟而去。
帝召蔡州刺史张慎思至洛阳，久未除代。
乙丑，周德威自临清攻贝州，拔夏津、高唐；攻博州，拔东武、朝城。
卢龙、义昌节度使兼中书令燕王守光既克沧州，自谓得天助，淫虐滋甚。
闻梁兵败于柏乡，使人谓赵王镕及王处直曰：闻二镇与晋王破梁兵，举军南下，仆亦有精骑三万，欲自将之为诸公启行。
赵王镕自来谒晋王于赵州，大犒将士，自是遣其养子德明将三十七都常从晋王征讨。
德明本姓张，名文礼，燕人也。
壬午，晋王发赵州，归晋阳，留周德威等将三千人戍赵州。
后梁太祖神武元圣孝皇帝乾化元年（辛未公元911年）。
三月，乙酉朔，以天雄留后罗周翰为节度使。
清海、静海节度使兼中书令南平襄王刘隐病亟，表其弟节度副使岩权知留后。
丁亥卒，岩袭位。
岐王募华原贼帅温韬以为假子，以华原为耀州，美原为鼎州。
置义胜军，以韬为节度使，使帅邠、岐兵寇长安。
诏感化节度使康怀贞、忠武节度使牛存节以同华、河中兵讨之。
己酉，怀贞等奏击韬于车度，走之。
夏，四月，乙卯朔，岐兵寇蜀兴元，唐道袭击却之。
上以久疾，五月，甲申朔，大赦。
甲辰，以清海留后刘岩为节度使。
岩多延中国士人置于幕府，出为刺史，刺史无武人。
燕王守光尝衣赭袍，顾谓将吏曰：今天下大乱，英雄角逐，吾兵强地险，亦欲自帝，何如。
孙鹤曰：今内难新平，公私困竭，太原窥吾西，契丹伺吾北，遽谋自帝，未见其可。
大王但养士爱民，训兵积谷，德政既修，四方自服矣。
守光不悦。
又使人讽镇、定，求尊己为尚父，赵王镕以告晋王。
晋王怒，欲伐之，诸将皆曰：是为恶极矣，行当族灭，不若阳为推尊以稔之。
乃与镕及义武王处直、昭义李嗣昭、振武周德威、天德宋瑶六节度使共奉册推守光为尚书令、尚父。
守光不寤，以为六镇实畏己，益骄，乃具表其状曰：晋王等推臣，臣荷陛下厚恩，未之敢受。
窃思其宜，不若陛下授臣河北都统，则并、镇不足平矣。
上亦知其狂愚，乃以守光为河北道采访使，遣閤门使王瞳、受旨史彦群册命之。
守光命僚属草尚父、采访使受册仪。
乙卯，僚属取唐册太尉仪献之，守光视之，问何得无郊天、改元之事，对曰：尚父虽贵，人臣也，安有郊天、改元者乎。
守光怒，投之于地，曰：我地方二千里，带甲三十万，直作河北天子，谁能禁我。
尚父何足为哉。
命趣具即帝位之仪，械系瞳、彦群及诸道使者于狱，既而皆释之。
帝命杨师厚将兵三万屯邢州。
秋，七月，蜀主西还，留御营使昌王宗鐬屯利州。
辛丑，帝避暑于张宗奭第，乱其妇女殆遍。
宗奭子继祚不胜愤耻，欲弑之。
宗奭止之曰：吾家顷在河阳，为李罕之所围，啖木屑以度朝夕，赖其救我，得有今日，此恩不可忘也。
乃止。
甲辰，还宫。
赵王镕以杨师厚在邢州，甚懼，会晋王于承天军。
镕捧卮为寿，谓晋王为四十六舅。
八月，庚申，蜀主至成都。
燕王守光将称帝，将佐多窃议以为不可，守光乃置斧质于庭曰：敢谏者斩。
孙鹤曰：沧州之破，鹤分当死，蒙王生全，以至今日，敢爱死而忘恩乎。
窃以为今日之帝未可也。
守光怒，伏诸质上，令军士冎而噉之。
鹤呼曰：百日之外，必有急兵。
守光命以土窒其口，寸斩之。
岐王使刘知俊、李继崇将兵击蜀，乙亥，王宗侃、王宗贺、唐道袭、王宗绍与之战于青泥岭，蜀兵大败，马步使王宗浩奔兴州，溺死于江，道袭奔兴元。
先是，步军都指挥使王宗绾城西县，号安远军，宗侃、宗贺等收散兵走保之，知俊、继崇追围之。
众议欲弃兴元，道袭曰：无兴元则无安远，利州遂为敌境矣。
吾必以死守之。
蜀主以昌王宗鐬为应援招讨使，定戎团练使王宗播为四招讨马步都指挥使，将兵救安远军，壁于廉、让之间，与唐道袭合击岐兵，大破之于明珠曲。
明日又战于凫口，斩其成州刺史李彦琛。
九月，帝疾稍愈，闻晋、赵谋入寇，自将拒之。
戊戌，以张宗奭为西都留守。
庚子，帝发洛阳。
甲辰，至卫州，方食，军前奏晋军已出井陉。
帝遽命辇北趣邢洺，昼夜倍道兼行。
丙午，至相州，闻晋兵不出，乃止。
相州刺史李思安不意帝猝至，落然无具，坐削官爵。
湖州刺史钱镖酗酒杀人，恐吴越王镠罪之，冬，十月，辛亥朔，杀都监潘长、推官钟安德，奔于吴。
张承业请遣使致贺以骄之，晋王遣太原少尹李承勋往。
蜀主如利州，命太子监国。
决云军虞候王琮败岐兵，执其将李彦太，俘斩三千五百级。
乙卯，捉生将彭君集破岐二寨，俘斩三千级。
王寂侃遣裨将林思谔自中巴间行至泥溪，见蜀主告急，蜀主命开道都指挥使王宗弼将兵救安远，及刘知俊战于斜谷，破之。
甲寅夜，帝发相州，乙卯，至洹水。
是夜，边吏言晋、赵兵南下，帝即时进军，丙辰，至魏县。
或告云：沙陀至矣。
士卒恟懼，多逃亡，严刑不能禁。
即而复告云无寇，上下始定。
戊午，贝州奏晋兵寇东武，寻引去。
帝以夹寨、柏乡屡失利，故力疾北巡，思一雪其耻，意郁郁，多躁忿，功臣宿将往往以小过被诛，众心益懼。
既而晋、赵兵竟不出。
十一月，壬午，帝南还。
燕主守光集将吏谋攻易定，幽州参军景城冯道以为未可，守光怒，系狱，或救之，得免。
怀州刺史开封段明远妹为美人。
戊子，帝至获嘉，明远馈献丰备，帝悦。
庚寅，保塞节度使高万兴奏遣都指挥使高万金将兵攻盐州，刺史高行存降。
壬辰，帝至洛阳，疾复作。
蜀王宗弼败岐兵于金牛，拔十六寨，俘斩六千馀级，擒其将郭存等。
丙申，王宗鐬、王宗播败岐兵于黄牛川，擒其将苏厚等。
岐王左右石简颙谗刘知俊于岐王，王夺其兵。
李继崇言于王曰：知俊壮士，穷来归我，不宜以谗废之。
王为之诛简颙以安之。
继崇召知俊举族居于秦州。
戊申，燕主守光将兵二万寇易定，攻容城。
王处直告急于晋。
十二月，乙卯，以朗州留后马賨为永顺节度使、同平章事。
镇南留后卢延昌游猎无度，百胜军指挥使黎球杀之，自立；将杀谭全播，全播称疾请老，乃免。
丙辰，以球为虔州防御使。
丁巳，蜀主至成都。
戊午，以静海留后曲美为节度使。
癸亥，以静江行军司马姚彦章为宁远节度副使，权知容州，从楚王殷之请也。
甲子，晋王遣蕃汉马步总管周德威将兵三万攻燕，以救易定。
是岁，蜀主以内枢密使潘炕为武泰节度使，炕从弟宣徽南院使峭为内枢密使。
后梁太祖神武元圣孝皇帝乾化二年（壬申公元912年）。
春，正月，德威东出飞狐，与赵王将王德明、义武将程岩会于易水。
丙戌，三镇兵进攻燕祁沟关，下之；戊子，围涿州。
刺史刘知温城守，刘守奇之客刘去非大呼于城下，谓知温曰：河东小刘郎来为父讨贼，何豫汝事而坚守邪。
守奇免胄劳之，知温拜于城上，遂降。
丁酉，德威至幽州城下，守光来求救。
二月，帝疾小愈，议自将击镇、定以救之。
帝闻岐、蜀相攻，辛酉，遣光禄卿卢玭等使于蜀，遗蜀主书，呼之为兄。
甲子，帝发洛阳。
从官以帝诛戮无常，多惮行，帝闻之，益怒。
是日，至白马顿，赐从官食，多未至，遣骑趣之于路。
左散骑常侍孙骘、右谏议大夫张衍、后部郎中张儁最后至，帝命扑杀之。
衍，宗奭之侄也。
乙亥，帝至魏州，命都招讨使宣义节度使杨师厚，副使、前河阳节度使李周彝围枣强，招讨应接使、平卢节度使贺德伦，副使、天平留后袁象先围蓨县。
德伦，河西胡人；象先，下邑人也。
戊寅，帝至贝州。
辰州蛮酋宋邺、昌师益皆帅众降于楚，楚王殷以邺为辰州刺史，师益为溆州刺史。
帝昼夜兼行，三月，辛巳，至下博南，登观津冢。
晋忻州刺史李存审屯赵州，患兵少，裨将赵行实请入土门避之，存审不可。
及贺德伦攻蓨县，存审谓史建瑭、李嗣肱曰：吾王方有事幽蓟，无兵此来，南方之事委吾辈数人。
存审乃引兵扼下博桥，使建瑭、嗣肱分道擒生。
建瑭分其麾下为五队，队各百人，一之衡水，一之南宫，一之信都，一之阜城，自将一队深入，与嗣肱遇梁军之樵刍者皆执之，获数百人。
义昌节度使刘继威年少，淫虐类其父，淫于都指挥使张万进家，万进怒，杀之。
万进自称留后，以知裕为左都押牙。
乙巳，帝发贝州；丁未，至魏州。
戊申，周德威遣裨将李存晖等攻瓦桥关，其将吏及莫州刺史李严皆降。
严，幽州人也，涉猎书传，晋王使传其子继岌，严固辞。
晋王怒，将斩之，教练使孟知祥徒跣入谏曰：强敌未灭，大王岂宜以一怒戮向义之士乎。
乃免之。
知祥，迁之弟子，李克让之婿也。
吴镇南节度使刘威，歙州观察使陶雅，宣州观察使李遇，常州刺史李简，皆武忠王旧将，有大功，以徐温自牙将秉政，内不能平；李遇尤甚，常言：徐温何人，吾未尝识面，一旦乃当国邪。
馆驿使徐玠使于吴越，道过宣州，温使玠说遇入见新王，遇初许之；玠曰：公不尔，人谓公反。
遇怒曰：君言遇反，杀侍中者非反邪。
侍中，谓威王也。
温怒，以淮南节度副使王檀为宣州制置使，数遇不入朝之罪，遣都指挥使柴再用帅升、润、池、歙兵纳檀于宣州，升州副使徐知浩为之副。
遇不受代，再用攻宣州，逾日不克。
夏，四日，癸丑，以楚王殷为武安、武昌、静江、宁远节度使，洪、鄂四面行营都统。
乙卯，博王友文来朝，请帝还东都。
丁巳，发魏州；己未，至黎阳，以疾淹留；乙丑，至滑州。
维州羌胡董琢反，蜀主遣保鸾军使赵绰讨平之。
己巳，帝至大梁。
帝闻岭南与楚相攻，甲戌，以右散骑常侍韦戬等为潭、广和叶使，往解之。
戊寅，帝发大梁。
周德威白晋王，以兵少不足攻城，晋王遣李存审将吐谷浑、契苾骑兵会之。
李嗣源攻瀛州，刺史赵敬降。
五月，甲申，帝至洛阳，疾甚。
司空、门下侍郎、同平章事薛贻矩卒。
己丑，蜀大赦。
李遇少子为淮南牙将，遇最爱之，徐温执之，至宣州城下示之，其子啼号求生，遇由是不忍战。
温使典客何荛入城，以吴王命说之曰：公本志果反，请斩荛以徇；不然，随荛纳款。
遇乃开门请降，温使柴再用斩之，夷其族。
于是诸将始畏温，莫敢违其命。
徐知诰以功迁升州刺史。
知诰事温甚谨，安于劳辱，或通夕不解带，温以是特爱之，每谓诸子曰：汝辈事我能如知诰乎。
时诸州长吏多武夫，专以军旅为务，不恤民事；知诰在升州，独选用廉吏，修明政教，招延四方士大夫，倾家赀无所爱。
洪州进士宋齐丘，好纵横之术，谒知诰，知诰奇之，辟为推官，与判官王令谋、参军王翃专主谋议，以牙吏马仁裕、周宗、曹悰为腹心。
仁裕，彭城人；宗，涟水人也。
闰月，壬戌，帝疾增甚，谓近臣曰：我经营天下三十年，不意太原馀孽更昌炽如此。
吾观其志不小，天复夺我年，我死，诸儿非彼敌也，吾无葬地矣。
因哽咽，绝而复苏。
高季昌潜有据荆南之志，乃奏筑江陵外郭，增广之。
丙寅，蜀门下侍郎、同平章事王锴罢为兵部尚书。
友珪心不平。
夫妇相泣。
六月，丁丑朔，帝使敬翔出友珪为莱州刺史，即令之官。
时左迁者多追赐死，友珪益恐。
辛巳，丁昭溥还，闻友文已死，乃发丧，宣遗制，友珪即皇帝位。
许州军士更相告变，匡国节度使韩建皆不之省，亦不为备。
丙申，马步都指挥使张厚作乱，杀建，友珪不敢诘。
秋，七月，丁未，大赦。
天雄节度使罗周翰幼弱，军府事皆决于牙内都指挥使潘晏；北面都招讨使、宣义节度使杨师厚军于魏州，久欲图之，惮太祖威严，不敢发。
以侍卫诸军使韩勍领匡国节度使。
甲寅，加吴越王镠尚父。
甲子，以均王友贞为开封尹、东都留守。
蜀太子元坦更名元膺。
丙寅，废建昌宫使，以河南尹张宗奭为国计使，凡天下金谷旧隶建昌宫者悉主之。
告哀使至河中，护国节度使冀王朱友谦泣曰：先帝数十年开创基业，前日变起宫掖，声闻甚恶，吾备位藩镇，心窃耻之。
友珪加友谦侍中、中书令，以诏书自辨，且征之。
友谦谓使者曰：所立者为谁。
戊戌，以侍卫诸军使韩勍为西面行营招讨使，督诸军讨之。
友珪以兵部尚书知崇政院事敬翔，太祖腹心，恐其不利于己，欲解其内职，恐失人望，庚午，以翔为中书侍郎、同平章事，壬申，以户部尚书李振充崇政院使。
翔多称疾不预事。
康怀贞等与忠武节度使牛存节合兵五万屯河中城西，攻之甚急。
晋王遣其将李存审、李嗣肱、李嗣恩将兵救之，败梁兵于胡壁。
嗣恩，本骆氏子也。
吴武忠王之疾病也，周隐请召刘威，威由是为帅府所忌。
或谮之于徐温，温将讨之。
威幕客黄讷说威曰：公受谤虽深，反本无状，若轻舟入觐，则嫌疑皆亡矣。
威从之。
陶雅闻李遇败，亦懼，与威偕诣广陵，温待之甚恭，如事武忠王之礼，优加官爵，雅等悦服，由是人皆重温。
讷，苏州人也。
温与威、雅帅将吏请于李俨，承制加嗣吴王隆演太师、吴王，以温领镇海节度使、同平章事，淮南行军司马如故。
温遣威、雅还镇。
辛巳，蜀改剑南东川曰武德军。
朱友谦复告急于晋，冬，十月，晋王自将自泽潞而西，遇康怀贞于解县，大破之，斩首千级，追至白径岭而还。
梁兵解围，退保陕州。
友谦身自至猗氏谢晋王，从者数十人，撤武备，诣晋王帐，拜之为舅。
晋王夜置酒张乐，友谦大醉。
晋王留宿帐中，友谦安寝，鼾息自如。
明旦复置酒而罢。
杨师厚既得魏博之众，又兼都招讨使，宿卫劲兵多在麾下，诸镇兵皆得调发，威势甚重，心轻郢王友珪，遇事往往专行不顾。
友珪患之，发诏召之，云有北边军机，欲与卿面议。
十一月，赵将王德明将兵三万掠武城，至于临清，攻宗城，下之。
癸丑，杨师厚伏兵唐店，邀击，大破之，斩首五千馀级。
甲寅，葬神武元圣孝皇帝于宣陵，庙号太祖。
吴淮南节度副使陈璋等将水军袭楚岳州，执刺史苑玫；楚王殷遣水军都指挥使杨定真救岳州。
璋等进攻荆南，高季昌遣其将倪可福拒之。
吴恐楚人救荆南，遣抚州刺史刘信帅江、抚、袁、吉、信五州兵屯吉州，为璋声援。
十二月，戊寅，蜀行营都指挥使王宗汾攻岐文州，拔之，守将李继夔走。
是岁，隰州都将刘训杀刺史，以州降晋，晋王以为瀛州刺史。
训，永和人也。
虔州防御使李彦图卒，州人奉谭全播知州事，遣使内附，诏以全播为百胜防御使虔、韶二州节度开通使。
高季昌出兵，声言助梁代晋，进攻襄州，山南东道节度使孔勍击败之。
自是朝贡路绝。
勍，兗州人也。
后梁均王乾化三年（癸酉公元913年）。
春，正月，丁巳，晋周德威拔燕顺州。
晋周德威拔燕安远军，蓟州将成行言等降于晋。
二月，壬午，蜀大赦。
郢王友珪既得志，遽为荒淫，内外愤怒，友珪虽啗以金缯，终莫之附。
戊子，龙骧将校见均王，泣请可生之路，王曰：先帝与汝辈三十馀年征战，经营王业。
众皆踊跃呼万岁，请兵仗，王给之。
庚寅旦，袁象先等帅禁兵数千人突入宫中。
友珪闻变，与妻张氏及冯廷谔趋北垣楼下，将逾城，自度不免，令廷谔先杀妻，次杀己，廷谔亦自刭。
诸军十馀万大掠都市，百司逃散，中书侍郎、同平章事杜晓、侍讲学士李珽皆为乱兵所杀，门下侍郎、同平章事于兢、宣政使李振被伤。
至晡乃定。
象先、岩赍传国宝诣大梁迎均王，王曰：大梁国家创业之地，何必洛阳。
乃即帝位于大梁，复称乾化三年，追废友珪为庶人，复博王友文官爵。
丙申，晋李存晖攻燕檀州，刺史陈确以城降。
蜀唐道袭自兴元罢归，复为枢密使。
太子元膺延疏道袭过恶，以为不应复典机要，蜀主不悦。
庚子，以道袭为太子少保。
三月，甲辰朔，晋周德威拔燕卢台军。
丁未，帝更名锽；久之，又名瑱。
庚戌，加杨师厚兼中书令，赐爵邺王，赐语不名，事无巨细必咨而后行。
帝遣使招抚朱友谦；友谦复称藩，奉梁年号。
丙辰，立皇弟友敬为康王。
乙丑，晋将刘光濬克古北口，燕居庸关使胡令圭等奔晋。
戊辰，以保义留后戴思远为节度使，镇邢州。
燕主守光命大将元行钦将骑七千，牧马于山北，募北山兵以应契丹；又以骑将高行珪为武州刺史，以为外援。
晋李嗣源分兵徇山后八军，皆下之；晋王以其弟存矩为新州刺史总之。
以燕纳降军使卢文进为裨将。
李嗣源进攻武州，高行珪以城降。
吴行营招讨使李涛帅众二万出千秋岭，攻吴越衣锦军。
吴越王镠以其子湖州刺史传瓘为北面应援都指挥使以救之，睦州刺史传璙为招讨收复都指挥使，将水军攻吴东洲以分其兵势。
夏，四月，癸未，以袁象先领镇南节度使、同平章事。
千秋岭道险狭，钱传瓘使人伐木以断吴军之后而击之，吴军大败，虏李涛及士卒三千馀人以归。
己亥，晋刘光濬拔燕平州，执刺史张在吉。
五月，光濬攻营州，刺史杨靖降。
乙巳，蜀主以兵部尚书王锴为中书侍郎、同平章事。
杨师厚与刘守奇将汴、滑、徐、兗、魏、博、邢、洺之兵十万大掠赵境，师厚自柏乡入攻土门，趣赵州，守奇自贝州人趣冀州，所过焚掠。
吴遣宣州副指挥使花虔将兵会广德镇遏使涡信屯广德，将复寇衣锦军。
吴越钱传瓘就攻之。
六月，壬申朔，晋王遣张承业诣幽州，与周德威议军事。
丙子，蜀主以道士杜光庭为金紫光禄大夫、左谏议大夫，封蔡国公，进号广成先生。
光庭博学善属文，蜀主重之，颇与议政事。
吴越钱传瓘拔广德，虏花虔、涡信以归。
戊子，以张万进为平卢节度使。
秋，七月，蜀主将以七夕出游。
丙午，太子召诸王大臣宴饮，集王宗翰、内枢密使潘峭、翰林学士承旨高阳毛文锡不至，太子怒曰：集王不来，必峭与文锡离间也。
大昌军使徐瑶、常谦，素为太子所亲信，酒行，屡目少保唐道袭，道袭懼而起。
丁未旦，太子入白蜀主曰：潘峭、毛文锡离间兄弟。
蜀主怒，命贬逐峭、文锡，以前武泰节度使兼侍中潘炕为内枢密使。
太子出，道袭入，蜀主以其事告之，道袭曰：太子谋作乱，欲召诸将、诸王，以兵锢之，然后举事耳。
太子初不为备，闻道袭召兵，乃以天武甲士自卫，捕潘峭、毛文锡至，楇之几死，囚诸东宫；又捕成都尹潘峤，囚诸得贤门。
戊申，徐瑶、常谦与怀胜军使严璘等各帅所部兵奉太子攻道袭。
蜀主乃召兼中书令王宗侃、王宗贺、前利州团练使王宗鲁等，使发兵讨为乱者徐瑶、常谦等。
宗侃等陈于西毬场门，兼侍中王宗黯自大门安梯城而入，与瑶、谦战于会同殿前，杀数十人，馀众皆溃。
瑶死，谦与太子奔龙跃池，匿于舰中。
庚戌，赠唐道袭太师，谥忠壮；复以潘峭为枢密使。
甲子，晋五院军使李信拔莫州，擒燕将毕元福。
八月，乙亥，李信拔瀛州。
赐高季昌爵勃海王。
晋王与赵王镕会于天长。
楚宁远节度使姚彦章将水军侵吴鄂州，吴以池州团练使吕师造为水陆行营应授使，未至，楚兵引去。
九月，甲辰，以御史大夫姚洎为中书侍郎，同平章事。
燕主守光引兵夜出，复取顺州。
吴越王镠遣其子传瓘、传璙及大同节度使传瑛攻吴常州，营于潘葑。
徐温曰：浙人轻而怯。
帅诸将倍道赴之。
至无锡，黑云都将陈祐言于温曰：彼谓吾远来罷倦，未能决战，请以所部乘其无备击之。
乃自他道出敌后，温以大军当其前，夹攻之，吴越大败，斩获甚众。
高季昌造战舰五百艘，治城堑，缮器械，为攻守之具，招聚亡命，交通吴、蜀，朝廷浸不能制。
岭南节度使刘岩求昏于楚，楚王许以女妻之。
卢龙巡属皆入于晋，燕主守光独守幽州城，求援于契丹；契丹以其无信，竟不救。
以宁国节度使王景仁为淮南西北行营招讨应接使，将兵万馀侵庐、寿。
后梁均王乾化三年（癸酉公元913年）。
十二月，吴镇海节度使徐温、平卢节度使朱瑾帅诸将拒之，遇于赵步。
吴征兵未集，温以四千馀人与景仁战，不胜而却。
景仁引兵乘之，将及于隘，吴吏士皆失色，左骁卫大将军宛丘陈绍援枪大呼曰：诱敌太深，可以进矣。
跃马还斗，众随之，梁兵乃退。
温拊其背曰：非子之智勇，吾几困矣。
赐之金帛，绍悉以分麾下。
吴兵既集，复战于霍丘，梁兵大败。
王景仁以数骑殿，吴人不敢逼。
梁之渡淮而南也，表其可涉之津。
霍丘守将朱景浮表于木，徙置深渊。
及梁兵败还，望表而涉，溺死者太半，吴人聚梁尸为京观于霍丘。
庚午，晋王以周德威为卢龙节度使，兼侍中，以李嗣本为振武节度使。
晋王欲自云、代归，越王镕及王处直请由中山、真定趣井陉，王从之。
庚辰，晋王发幽州，刘仁恭父子皆荷校于露布之下。
守光父母唾其面而骂之曰：逆贼，破我家至此。
守光俛首而已。
甲申，至定州，舍于关城。
丙戌，晋王与王处直谒北岳庙。
是日，至行唐，赵王镕迎谒于路。
后梁均王乾化四年（甲戌公元914年）。
春，正月，戊戌朔，赵王镕诣晋王行帐上寿置酒。
镕愿识刘太师面，晋王命吏脱仁恭及守光械，引就席同宴。
镕答其拜，又以衣服、鞍马、酒馔赠之，己亥，晋王与镕畋于行唐之西，镕送境上而别。
丙子，蜀主命太子判六军，开崇勋府，置僚属，后更谓之天策府。
壬子，晋王以练𥿊刘仁恭父子，凯歌入于晋阳。
丙辰，献于太庙。
自临斩刘守光。
守光呼曰：守光死不恨，然教守光不降者，李小喜也。
王召小喜证之，小喜瞋目叱守光曰：汝内乱禽兽行，亦我教邪。
王怒其无礼，先斩之。
守光曰：守光善骑射，王欲成霸业，何不留之使自效。
其二妻李氏、祝氏让之曰：皇帝，事已如此，生亦何益。
妾请先死。
即伸颈就戮。
守光至死号泣哀祈不已。
王命节度副使卢汝弼等械仁恭至代州，刺其心血以祭先王墓，然后斩之。
帝以岐人数为寇，二月，甲戌，徙感化节度使康怀英为永平节度使，镇长安。
怀英即怀贞也，避帝名改焉。
夏，四月，丙子，蜀主徙镇江军治夔州。
丁丑，司空兼门下侍郎、同平章事于兢坐挟私迁补军校，罢为工部侍郎，再贬莱州司马。
吴袁州刺史刘崇景叛，附于楚。
崇景，威之子也。
楚将许贞将万人援之，吴都指挥使柴再用、米志诚帅诸将讨之。
五月，朔方节度使兼中书令颍川王韩逊卒，军中推其子洙为留后。
癸丑，诏以洙为节度使。
吴柴再用等与刘崇景、许贞战于万胜冈，大破之，崇景、贞弃袁州遁去。
晋王既克幽州，乃谋入寇。
秋，七月，会赵王镕及周德威于赵州，南寇邢州，李嗣昭引昭义兵会之。
杨师厚引兵救邢州，军于漳水之东。
晋军至张公桥，裨将曹进金来奔。
晋军退，诸镇兵皆引归。
八月，晋王还晋阳。
蜀武泰节度使王宗训镇黔州，贪暴不法，擅还成都。
庚辰，见蜀主，多所邀求，言辞狂悖。
蜀主怒，命卫士殴杀之。
戊子，以内枢密使潘峭为武泰节度使、同平章事，翰林学士承旨毛文锡为礼部尚书，判枢密院。
峡上有堰，或劝蜀主乘夏秋江涨，决之以灌江陵。
毛文锡谏曰：高季昌不服，其民何罪。
陛下方以德怀天下，忍以邻国之民为鱼鳖食乎。
蜀主乃止。
帝以福王友璋为武宁节度使。
前节度使王殷，友珪所置也，懼，不受代，叛附于吴。
九月，命淮南西北面招讨应接使牛存节及开封尹刘鄩将兵讨之。
冬，十月，存节等军于宿州。
吴平卢节度使朱瑾等将兵救徐州，存节等逆击，破之，吴兵引归。
十一月，乙巳，南诏寇黎州，蜀主以夔王宗范、兼中书令宗播、嘉王宗寿为三招讨以击之。
丙辰，败之于潘仓嶂，斩其酋长赵嵯政等。
壬戌，又败之于山口城。
十二月，乙亥，破其武侯岭十三寨。
辛巳，又败之于大度河，浮斩数万级，蛮争走度水，桥绝，溺死者数万人。
宗范等将作浮梁济大渡河攻之，蜀主召之令还。
癸未，蜀兴州刺史兼北路制置指挥使王宗铎攻岐阶州及固镇，破细砂等十一寨，斩首四千级。
甲申，指挥使王宗俨破岐长城关等四寨，斩首二千级。
岐静难节度使李继徽，为其子彦鲁所毒而死，彦鲁自为留后。
后梁均王贞明元年（乙亥公元915年）。
春，正月，己亥，蜀主御得贤门受蛮俘，大赦。
初，黎、雅蛮酋刘昌嗣、郝玄鉴、杨师泰，虽内属于唐，受爵赏，号金堡三王，而潜通南诏，为之诇导。
镇蜀者多文臣，虽知其情，不敢诘。
于是，蜀主数以漏泄军谋，斩于成都市，毁金堡。
自是南诏不复敢犯边。
二月，牛存节等拔彭城，王殷举族自焚。
三月，丁卯，以右仆射兼门下侍郎、同平章事赵光逢为太子太保，致仕。
天雄节度使兼中书令邺王杨师厚卒。
师厚晚年矜功恃众，擅割财赋，选军中骁勇，置银枪效节都数千人，给赐优厚，欲以复故时牙兵之盛。
租庸使赵岩、判官邵赞言于帝曰：魏博为唐腹心之蠹，二百馀年不能除去者，以其地广兵强之故也。
罗绍威、杨师厚据之，朝廷皆不能制。
魏兵皆父子相承数百年，族姻磐结，不愿分徙。
德伦屡趣之，应行者皆嗟怨，连营聚哭。
己丑，刘鄩屯南乐，先遣澶州刺史王彦章将龙骧五百骑入魏州，屯金波亭。
魏兵相与谋曰：朝廷忌吾军府强盛，欲设策使之残破耳。
吾六州历代籓镇，兵未尝远出河门，一旦骨肉流离，生不如死。
是夕，军乱，纵火大掠，围金波亭，王彦章斩关而走。
诘旦，乱兵入牙城，杀贺德伦之亲兵五百人，劫德伦置楼上。
有效节军校张彦者，自帅其党，拔白刃，止剽掠。
夏，四月，帝遣供奉官扈异抚谕魏军，许张彦以刺史。
彦请复相、澶、卫三州如旧制。
异还，言张彦易与，但遣刘鄩加兵，立当传首。
帝由是不许，但以优诏答之。
使者再返，彦裂诏书抵于地，戟手南向诟朝廷，谓德伦曰：天子愚暗，听人穿鼻。
今我兵甲虽强，苟无处援，不能独立，宜投款于晋。
遂逼德伦以书求援于晋。
李继徽假子保衡杀李彦鲁，自称静难留后，举邠、宁二州来附。
诏以保衡为感化节度使，以河阳留后霍彦威为静难节度使。
吴徐温以其子牙内都指挥使知训为淮南行军副使、内外马步诸军副使。
晋王得贺德伦书，命马步副总管李存审自赵州引兵进据临清。
五月，存审至临清，刘鄩屯洹水。
贺德伦复遣使告急于晋，晋王引大军自黄泽岭东下，与存审会于临清，犹疑魏人之诈，按兵不进。
德伦遣判官司空颋犒军，密言于晋王曰：除乱当除根。
因言张彦凶狡之状，劝晋王先除之，则无虞矣。
王默然。
颋，贝州人也。
刘鄩闻晋军至，选兵万馀人，自洹水趣魏县。
晋王留李存审屯临清，遣史建瑭屯魏县以拒之，王自引亲军至魏县，与鄩夹河为营。
帝闻魏博叛，大悔懼，遣天平节度使牛存节将兵屯杨刘，为鄩声援。
会存节病卒，以匡国节度使王檀代之。
岐王遣彰义节度使刘知俊围邠州，霍彦威固守拒之。
六月，庚寅朔，贺德伦帅将吏请晋王入府城慰劳。
时银枪效节都在魏城犹骄横，晋王下令：自今有朋党流言及暴掠百姓者，杀无赦。
以沁州刺史李存进为天雄都巡按使。
有讹言摇众及强取人一钱已上者，存进皆枭首磔尸于市。
旬日，城中肃然，无敢喧哗者。
存进本姓孙，名重进，振武人也。
晋王多出征讨，天雄军府事皆委判官司空颋决之。
颋恃才挟势，睚眦必报，纳贿骄侈。
颋有从子在河南，颋密使人召之。
都虞候张裕执其使者以白王，王责颋曰：自吾得魏博，庶事悉以委公，公何得见欺如是。
独不可先相示邪。
揖令归第。
是日，族诛于军门，以判官王正言代之。
正言，郓州人也。
魏州孔目吏孔谦，勤敏多计数，善治簿书，晋王以为支度务使。
张彦之以魏博归晋也，贝州刺史张源德不从，北结沧德，南连刘鄩以拒晋，数断镇、定粮道。
或说晋王：请先发兵万人取源德，然后东兼沧景，则海隅之地皆为我有。
晋王曰：不然。
晋王劳军于魏县，因帅百馀骑循河而上，觇刘鄩营。
王跃马大呼，帅骑驰突，所向披靡。
晋王曰：吾闻刘鄩用兵，一步百计，此必诈也。
时晋军乏食，鄩知临清有蓄积，欲据之以绝晋粮道。
德威急追鄩，再宿，至南宫，遣骑擒其斥候者数十人，断腕而纵之，使言曰：周侍中已据临清矣。
鄩军大骇。
诘朝，德威略鄩营而过，入临清，鄩引军趋贝州。
时晋王出师屯博州，刘鄩军堂邑，周德威攻之，不克。
翌日，鄩军于莘县，晋军踵之，鄩治莘城，堑而守之，自莘及河筑甬道以通馈饷。
晋王营于莘西三十里，烟火相望，一日数战。
晋王爱元行钦骁健，从代州刺史李嗣源求之，嗣源不得已献之，以为散员都部署，赐姓名曰李绍荣。
绛州刺史尹皓攻晋之隰州，八月，又攻慈州，皆不克。
王檀与昭义留后贺瑰攻澶州，拔之，执李岩，送东都。
帝以杨师厚故将杨延直为澶州刺史，使将兵万人助刘鄩，且招诱魏人。
晋王遣李存审将兵五千击贝州。
张源德有卒三千，每夕分出剽掠，州民苦之，请堑其城以安耕耘。
存审乃发八县丁夫堑而围之。
刘鄩在莘久，馈运不给，晋人数抵其寨下挑战，鄩不出。
晋人乃攻绝其甬道，以千馀斧斩寨木，梁人惊忧而出，因俘获而还。
后数日，鄩将万馀人薄镇、定营，镇、定人惊扰。
晋李存审以骑兵二千横击之，李建及以银枪千人助之，鄩大败，奔还。
晋人逐之，及寨下，俘斩千计。
刘岩逆妇于楚，楚王殷遣永顺节度使存送之。
乙未，蜀主以兼中书令王宗绾为北路行营都制置使，兼中书令王宗播为招讨使，攻秦州；兼中书令王宗瑶为东北面招讨使，同平章事王宗翰为副使，攻凤州。
庚戌，吴以镇海节度使徐温为管内水陆马步诸军都指挥使、两浙都招讨使、守侍中、齐国公，镇润州，以升、润、常、宣、歙、池六州为巡属，军国庶务参决如故；留徐知训居广陵秉政。
初，帝为均王，娶河阳节度使张归霸女为妃，即位，欲立为后。
后以帝未南郊，固辞。
九月，壬午，妃疾甚，册为德妃，是夕，卒。
冬，十月，辛亥夜，德妃将出葬，友敬使腹心数人匿于寝殿。
帝由是疏忌宗室，专任赵岩及德妃兄弟汉鼎、汉杰、从兄弟汉伦、汉融，咸居近职，参预谋议，每出兵必使之监护。
十一月，己未夜，蜀宫火。
诸军都指挥使兼中书令宗侃等帅卫兵欲入救火，蜀主闭门不内。
壬戌，蜀大赦。
乙丑，改元。
己巳，蜀王宗翰引兵出青泥岭，克固镇，与秦州将郭守谦战于泥阳川。
蜀兵败，退保鹿台山。
辛未，王宗绾等败秦州兵于金沙谷，擒其将李彦巢等，乘胜趣秦州。
兴州刺史王宗铎克阶州，降其刺史李彦安。
甲戌，王宗绾克成州，擒其刺史李彦德。
岐义胜节度使、同平章事李彦韬知岐王衰弱，十二月，举耀、鼎二州来降。
彦韬即温韬也。
乙未，诏改耀州为崇州，鼎州为裕州，义胜军为静胜军，复彦韬姓温氏，名昭图，官任如故。
丁未，蜀大赦；改明年元曰通正。
置武兴军于凤州，割文、兴二州隶之，以前利州团练使王宗鲁为节度使。
是岁，清海、建武节度使兼中书令刘岩，以吴越王镠为国王而己独为南平王，表求封南越王及加都统，帝不许。
岩谓僚属曰：今中国纷纷，孰为天子。
安能梯航万里，远事伪庭乎。
自是贡使遂绝。
后梁均王贞明二年（丙子公元916年）。
春，正月，宣武节度使、守中书令、广德靖王全昱卒。
帝闻前河南府参军李愚学行，召为左拾遗，充崇政院直学士。
衡王友谅贵重，李振等见，皆拜之，愚独长揖，帝闻而让之，曰：衡王于朕，兄也，朕犹拜之，卿长揖，可乎。
对曰：陛下以家人礼见衡王，拜之宜也。
振等陛下家臣。
臣于王无素，不敢妄有所屈。
久之，竟以抗直罢为邓州观察判官。
蜀主以李继崇为武泰节度使、兼中书令、陇西王。
二月，辛丑夜，吴宿卫将马谦、李球劫吴王登楼，发库兵讨徐知训。
知训将出走，严可求曰：军城有变，公先弃众自去，众将何依。
晋王乃留副总管李存审守营，自劳军于贝州，声言归晋阳。
匡国节度使王檀密疏请发关西兵袭晋阳，帝从之，发河中、陕、同华诸镇兵合三万，出阴地关，奄至晋阳城下，昼夜急攻。
梁兵之在晋阳城下也，大同节度使贺德伦部兵多逃入梁军，张承业恐其为变，收德伦，斩之。
帝闻刘鄩败，又闻王檀无功，叹曰：吾事去矣。
三月，乙卯朔，晋王攻卫州，壬戌，刺史米昭降之。
又攻惠州，刺史靳绍走，擒斩之，复以惠州为磁州。
晋王还魏州。
上屡召刘鄩不至，己巳，即以鄩为宣义节度使，使将兵屯黎阳。
夏，四月，晋人拔洺州，以魏州都巡检使袁建丰为洺州刺史。
晏球曰：乱者惟李霸一都，馀军不动。
五月，吴越王镠遣浙西安抚判官皮光业自建、汀、虔、郴、潭、岳、荆南道入贡。
光业，日休之子也。
六月，晋人攻邢州，保义节度使阎宝拒守。
帝遣捉生都指挥使张温将兵五百救之，温以其众降晋。
秋，七月，甲寅朔，晋王至魏州。
甲子，吴润州牙将周郊作乱，入府，杀大将秦师权等，大将陈祐等讨斩之。
八月，丁酉，以太子太保致仕赵光逢为司空兼门下侍郎、同平章事。
丙午，蜀主以王宗绾为东北面都招讨，集王宗翰、嘉王宗寿为第一、第二招讨，将兵十万出凤州；以王宗播为西北面都招讨，武信军节度使刘知俊、天雄节度使王宗俦、匡国军使唐文裔为第一、第二、第三招讨，将兵十二万出秦州，以伐岐。
晋王自将攻邢州，昭德节度使张筠弃相州走。
契丹王阿保机帅诸部兵三十万，号百万，自麟、胜攻晋蔚州，陷之，虏振武节度使李嗣本。
遣使以木书求货于大同防御使李存璋，存璋斩其使。
契丹进攻云州，存璋悉力拒之。
九月，晋王还晋阳。
王性仁孝，故虽经营河北，而数还晋阳省曹夫人，岁再三焉。
晋人以兵逼沧州，顺化节度使戴思远弃城奔东都。
沧州将毛璋据城降晋，晋王命李嗣源将兵镇抚之，嗣源遣璋诣晋阳。
晋王徙李存审为横海节度使，镇沧州，以嗣源为安国节度使。
晋王自将兵救云州，行至代州，契丹闻之，引去，王亦还。
以李存璋为大同节度使。
晋王如魏州。
吴光州将王言杀刺史载肇，吴王遣楚州团练使李厚讨之。
庐州观察使张崇不俟命，引兵趣光州，言弃城走。
以李厚权知光州。
崇，慎县人也。
庚申，蜀新宫成，在旧宫之北。
天平节度使兼中书令琅邪忠毅王王檀，多募群盗，置帐下为亲兵。
冬，十月，甲申，蜀王宗绾等出大散关，大破岐兵，俘斩万计，遂取宝鸡。
己丑，王宗播等出故关，至陇州。
丙寅，保胜节度使兼侍中李继岌畏岐王猜忌，帅其众二万，弃陇州奔于蜀军。
蜀兵进攻陇州，以继岌为西北面行营第四招讨。
刘知俊会王宗绾等围凤翔，岐兵不出。
会大雪，蜀主召军还。
复李继岌姓名曰桑弘志。
弘志，黎阳人也。
丁酉，以礼部侍郎郑珏为中书侍郎、同平章事。
珏，綮之侄孙也。
己亥，蜀大赦。
晋王遣使如吴，会兵以击梁。
十一月，吴以行军副使徐知训为淮北行营都招讨使，及朱瑾等将兵趣宋、亳与晋相应。
即渡淮，移檄州县，进围颍州。
十二月，戊申，蜀大赦，改明年元曰天汉，国号大汉。
是岁，庆州叛附于岐，岐将李继陟据之。
诏以左龙虎统军贺瑰为西面行营马步都指挥使，将兵讨之，破岐兵，下宁、衍二州。
河东监军张承业既贵用事，其侄瓘等五人自同州往依之，晋王以承业故，皆擢用之。
承业治家甚严，有侄为盗，杀贩牛者，承业立斩之，王亟使救之，已不及。
王以瓘为麟州刺史，承业谓瓘曰：汝本车度一民，与刘开道为贼，惯为不法，今若不悛，死无日矣。
由此瓘所至不敢贪暴。
吴越牙内先锋都指挥使钱传珦逆妇于闽，自是闽与吴越通好。
闽铸铅钱，与铜钱并行。
述律后勇决多权变，阿保机行兵御众，述律后常预其谋。
阿保机尝度碛击党项，留述律后守其帐，黄头、臭泊二室韦乘虚合兵掠之。
述律后知之，勒兵以待其至，奋击，大破之，由是名震诸夷。
述律后有母有姑，皆踞榻受其拜，曰：吾惟拜天，不拜人也。
晋王方经营河北，欲结契丹为援，常以叔父事阿保机，以叔母事述律后。
顷之，延徽逃奔晋阳。
后梁均王贞明三年（丁丑公元917年）。
春，正月，诏宣武节度使袁象先救颍州，既至，吴军引还。
二月，甲申，晋王攻黎阳，刘鄩拒之，数日，不克而去。
晋王之弟威塞军防御使存矩在新州，骄惰不治，侍婢预政。
存矩得五百骑，自部送之，以寿州刺史卢文进为裨将。
甲午，至祁沟关，小校宫彦璋与士卒谋曰：闻晋王与梁人确斗，骑兵死伤不少。
众曰：杀使长，拥卢将军还新州，据城自守，其如我何。
初，幽州北七百里有渝关，下有渝水通海。
比至进牛口，旧置八防御军，募土兵守之。
吴王遣使遗契丹主以猛火油，曰：攻城，以此油然火焚楼橹，敌以水沃之，火愈炽。
契丹主大喜，即选骑三万欲攻幽州，述律后哂之曰：岂有试油而攻一国乎。
因指帐前树谓契丹主曰：此树无皮，可以生乎。
契丹主曰：不可。
述律后曰：幽州城亦犹是矣。
吾但以三千骑伏其旁，掠其四野，使城中无食，不过数年，城自困矣，何必如此躁动轻举。
万一不胜，为中国笑，吾部落亦解体矣。
契丹主乃止。
三月，卢文进引契丹兵急攻新州，刺史安金全不能守，弃城走。
文进以其部将刘殷为刺史，使守之。
晋王使周德威合河东、镇、定之兵攻之，旬日不克。
契丹主帅众三十万救之，德威众寡不敌，大为契丹所败，奔归。
楚王殷遣其弟存攻吴上高，俘获而还。
契丹乘胜进围幽州，声言有众百万，氈车毳幕弥温山泽。
吴升州刺史徐知诰治城市府舍甚盛。
五月，徐温行部至升州，爱其繁富。
润州司马陈彦谦劝温徙镇海军治所于升州，温从之，徙知诰为润州团练使。
知诰求宣州，温不许，知诰不乐。
宋齐丘密言于知诰曰：三郎骄纵，败在朝夕。
润州去广陵隔一水耳，此天授也。
知诰悦，即之官。
三郎，谓温长子知训也。
温以陈彦谦为镇海节度判官。
温但举大纲，细务悉委彦谦，江、淮称治。
彦谦，常州人也。
高季昌与孔勍修好，复通贡献。
汉中宗孝宣皇帝神爵元年（庚申公元前61年）。
初，上闻褒有俊才，召见，使为《圣主得贤臣颂》。
京兆尹张敞亦上疏谏曰：愿明主时忘车马之好，斥远方士之虚语，游心帝王之术，太平庶几可兴也。
义渠安国至羌中，召先零诸豪三十馀人，以尤桀黠者皆斩之；纵兵击其种人，斩首千馀级。
于是诸降羌及归义羌侯杨玉等怨怒，无所信乡，遂劫略小种，背畔犯塞，攻城邑，杀长吏。
安国以骑都尉将骑三千屯备羌；至浩亹，为虏所击，失亡车重、兵器甚众。
安国引还，至令居，以闻。
夏，四月，遣充国将之，以击西羌。
六月，有星孛于东方。
令军勿击。
充国常以远斥候为务，行必为战备，止必坚营壁，尤能持重，爱士卒，先计而后战。
遂西至西部都尉府，日飨军士，士皆欲为用。
虏数挑战，充国坚守。
捕得生口，言羌豪相数责曰：语汝无反，今天子遣赵将军来，年八九十矣，善为兵；今请欲壹斗而死，可得邪。
初，䍐、幵豪靡当兒使弟雕库来告都尉曰：先零欲反。
后数日，果反。
雕库种人颇在先零中，都尉即留雕库为质。
充国以为无罪，乃遣归告种豪：大兵诛有罪者，明白自别，毋取并灭。
天子告诸羌人：犯法者能相捕斩，除罪，仍以功大小赐钱有差；又以其所捕妻子、财物尽与之。
充国计欲以威信招降䍐、幵及劫略者，解散虏谋，徼其疲剧，乃击之。
酒泉太守辛武贤奏言：郡兵皆屯备南山，北边空虚，势不可久。
天子下其书充国，令议之。
充国以为：一马自负三十日食，为米二斛四斗，麦八斛，又有衣装、兵器，难以追逐。
虏必商军进退，稍引去，逐水草，入山林。
随而深入，虏即据前险，守后厄，以绝粮道，必有伤危之忧，为夷狄笑，千载不可复。
而武贤以为可夺其畜产，虏其妻子，此殆空言，非至计也。
先零首为畔逆，它种劫略，故臣愚册，欲捐䍐、幵闇昧之过，隐而勿章，先行先零之诛以震动之，宜悔过反善，因赦其罪，选择良吏知其俗者，拊循和辑。
此全师保胜安边之册。
戊申，充国上奏。
秋，七月，甲寅，玺书报，从充国计焉。
上诏破羌、强弩将军诣屯所，以十二月与充国合，进击先零。
计度临羌东至浩亹，羌虏故田及公田，民所未垦，可二千顷以上，其间邮亭多坏败者。
臣愿罢骑兵，留步兵万二百八十一人，分屯要害处，冰解漕下，缮乡亭，浚沟渠，治湟陿以西道桥七十所，令可至鲜水左右。
上报曰：即如将军之计，虏当何时伏诛。
兵当何时得决。
孰计其便，复奏。
充国复奏曰：臣闻兵以计为本，故多算胜少算。
先零羌精兵，今馀不过七八千人，失地远客分散，饥冻畔还者不绝。
臣愚以为虏破坏可日月冀，远在来春，故曰兵决可期月而望。
窃见北边自敦煌至辽东万一千五百馀里，乘塞列地有吏卒数千人，虏数以大众攻之而不能害。
今骑兵虽罢，虏见屯田之士精兵万人，从今尽三月，虏马羸瘦，必不敢捐其妻子于它种中，远涉山河而来为寇；亦不敢将其累重，还归故地。
是臣之愚计所以度虏且必瓦解其处，不战而自破之册也。
至于虏小寇盗，时杀人民，其原未可卒禁。
臣闻战不必胜，不苟接刃；攻不必取，不苟劳众。
诚令兵出，虽不能灭先零，但能令虏绝不为小寇，则出兵可也。
即今同是，而释坐胜之道，从乘危之势，往终不见利，空内自罢敝，贬重以自损，非所以示蛮夷也。
又大兵一出，还不可复留，湟中亦未可空，如是，徭役复更发也，臣愚以为不便。
臣窃自惟念：奉诏出塞，引军远击，穷天子之精兵，散车甲于山野，虽亡尺寸之功，偷得避嫌之便，而亡后咎馀责。
此人臣不忠之利，非明主社稷之福也。
充国奏每上，辄下公卿议臣。
初是充国计者什三，中什五，最后什八。
有诏诘前言不便者，皆顿首服。
魏相曰：臣愚不习兵事利害。
后将军数画军册，其言常是，臣任其计必可用也。
上于是报充国，嘉纳之；亦以破羌、强弩将军数言当击，以是两从其计，诏两将军与中郎将卬出击。
强弩出，降四千馀人；破羌斩首二千级。
中郎将卬斩首降者亦二千馀级，而充国所降复得五千馀人。
诏罢兵，独充国留屯田。
大司农朱邑卒。
上以其循吏，闵惜之，诏赐其子黄金百斤，以奉其祭祀。
是岁，前将军、龙頟侯韩增为大司马、车骑将军。
丁令比三岁钞盗匈奴，杀略数千人。
匈奴遣万馀骑往击之，无所得。
汉中宗孝宣皇帝神爵二年（辛酉公元前60年）。
春，二月，以凤皇、甘露降集京师，赦天下。
夏，五月，赵充国奏言：羌本可五万人军，凡斩首七千六百级，降者三万一千二百人，溺河湟、饥饿者五六千人，定计遗脱与煎巩、黄羝俱亡者不过四千人。
羌靡忘等自诡必得，请罢屯兵。
奏可。
充国振旅而还。
秋，羌若零、离留、且种、兒库共斩先零大豪犹非、杨玉首，及诸豪弟泽、阳雕、良儿、靡忘皆帅煎巩、黄羝之属四千馀人降。
司隶校尉魏郡盖宽饶，刚直公清，数干犯上意。
匈奴虚闾权渠单于将十馀万骑旁塞猎，欲入边为寇。
握衍朐鞮单于者，乌维单于耳孙也。
握衍朐鞮单于立，凶恶，杀刑未央等而任用都隆奇，又尽免虚闾权渠子弟近亲而自以其子弟代之。
虚闾权渠单于子稽侯㹪既不得立，亡归妻父乌禅幕。
乌禅幕者，本康居、乌孙间小国，数见侵暴，率其众数千人降匈奴，狐鹿姑单于以其弟子日逐王姊妻之，使长其众，居右地。
日逐王先贤掸，其父左贤王当为单于，让狐鹿姑单于，狐鹿姑单于许立之。
吉发渠犂、龟兹诸国五万人迎日逐王口万二千人、小王将十二人，随吉至河曲，颇有亡者，吉追斩之，遂将诣京师。
吉既破车师，降日逐，威震西域，遂并护车师以西北道，故号都护。
都护之置，自吉始焉。
上封吉为安远侯。
吉于是中西域而立莫府，治乌垒城，去阳关二千七百馀里。
匈奴益弱，不敢争西域，僮仆都尉由此罢。
都护督察乌孙、康居等三十六国动静，有变以闻，可安辑，安辑之，不可者诛伐之，汉之号令班西域矣。
握衍朐鞮单于更立其从兄薄胥堂为日逐王。
乌孙昆弥翁归靡因长罗侯常惠上书：愿以汉外孙元贵靡为嗣，得令复尚汉公主，结婚重亲，畔绝匈奴。
汉中宗孝宣皇帝神爵三年（壬戌公元前59年）。
春，三月，丙辰，高平宪侯魏相薨。
夏，四月，戊辰，丙吉为丞相。
吉上宽大，好礼让，不亲小事，时人以为知大体。
秋，七月，甲子，大鸿胪萧望之为御史大夫。
八月，诏曰：吏不廉平，则治道衰。
今小吏皆勤事而俸禄薄，欲无侵渔百姓，难矣。
其益吏百石已下俸十五。
是岁，东郡太守韩延寿为左冯翊。
延寿出行县至高陵，民有昆弟相与讼田，自言。
延寿大伤之，曰：幸得备位，为郡表率，不能宣明教化，至令民有骨肉争讼，既伤风化，重使贤长吏、啬夫、三老、孝弟受其耻，咎在冯翊，当先退。
是日，移病不听事，因入卧传舍，闭阁思过。
一县莫知所为，令、丞、啬夫、三老亦皆自系待罪。
于是讼者宗族传相责让；此两昆弟深自悔，皆自髡，肉袒谢，愿以田相移，终死不敢复争。
郡中歙然，莫不传相敕厉，不敢犯。
延寿恩信周遍二十四县，莫敢以辞讼自言者。
推其至诚，吏民不忍欺绐。
匈奴单于又杀先贤掸两弟；乌禅幕请之，不听，心恚。
秋，七月，庚戌，蜀主以桑弘志为西北面第一招讨，王宗宏为东北面第二招讨。
己未，以兼中书令王宗侃为东北面都招讨，武信节度使刘知俊为西北面都招讨。
晋王以李嗣源、阎宝兵少，未足以敌契丹，辛未，更命李存审将兵益之。
蜀飞龙使唐文扆居中用事，张格附之，与司徒、判枢密院事毛文锡争权。
文锡将以女适左仆射兼中书侍郎、同平章事庾传素之子，会亲族于枢密院用乐，不先表闻，蜀主闻乐声，怪之，文扆从而谮之。
癸巳，清海、建武节度使刘岩即皇帝位于番禺，国号大越，大赦，改元乾亨。
以梁使赵光裔为兵部尚书，节度副使杨洞潜为兵部侍郎，节度判官李殷衡为礼部侍郎，并同平章事。
建三庙，追尊祖安仁曰太祖文皇帝，父谦曰代祖圣武皇帝，兄隐曰烈宗襄皇帝。
契丹围幽州且二百日，城中危困。
契丹以卢文进为幽州留后，其后又以为卢龙节度使，文进常居平州，帅奚骑岁入北边，杀掠吏民。
刘鄩自滑州入朝，朝议以河朔失守责之。
九月，落鄩平章事，左迁亳州团练使。
冬，十月，己亥，加吴越王镠天下兵马元帅。
晋王还晋阳。
王连岁出征，凡军府政事一委监军使张承业，承业劝课农桑，畜积金谷，收市兵马，征租行法不宽贵戚，由是军城肃清，馈饷不乏。
王或时须钱蒱博及给赐伶人，而承业靳之，钱不可得。
王乃置酒钱库，令其子继岌为承业舞，承业以宝带及币马赠之。
王指钱积呼继岌小名谓承业曰：和哥乏钱，七哥宜以钱一积与之，带马未为厚也。
承业曰：郎君缠头皆出承业俸禄，此钱，大王所以养战士也，承业不敢以公物为私礼。
王不悦，凭酒以语侵之，承业怒曰：仆老敕使耳。
非为子孙计，惜此库钱，所以佐王成霸业也，不然，王自取用之，何问仆为。
不过财尽民散，一无所成耳。
王怒，顾李绍荣索剑，承业起，挽王衣泣曰：仆受先王顾托之命，誓为国家诛汴贼，若以惜库物死于王手，仆下见先王无愧矣。
今日就王请死。
阎宝从旁解承业手令退，承业奋拳殴宝踣地，骂曰：阎宝，朱温之党，受晋大恩，曾不尽忠为报，顾欲以谄媚自容邪。
曹太夫人闻之，遽令召王，王惶恐叩头，谢承业曰：吾以酒失忤七哥，必且得罪于太夫人，七哥为吾痛饮以分其过。
王连饮四卮，承业竟不肯饮。
王入宫，太夫人使人谢承业曰：小儿忤特进，适已笞之矣。
明日，太夫人与王俱至承业第谢之。
未几，承制授承业开府仪同三司、左卫上将军、燕国公。
承业固辞不受，但称唐官以至终身。
掌书记卢质，嗜酒轻傲，尝呼王诸弟为豚犬，王衔之。
承业恐其及祸，乘间言曰：卢质数无礼，请为大王杀之。
王曰：吾方招纳贤才以就功业，七哥何言之过也。
承业起立贺曰：王能如此，何忧不得天下。
质由是获免。
晋王元妃卫国韩夫人，次燕国伊夫人，次魏国刘夫人。
刘夫人最有宠，其父成安人，以医卜为业。
越王岩遣客省使刘瑭使于吴，告即位，且劝吴王称帝。
闰月，戊申，蜀主以判内枢密院庾凝绩为吏部尚书、内枢密使。
十一月，丙子朔，日南至，蜀主祀圜丘。
晋王闻河冰合，曰：用兵数岁，限一水不得渡，今冰自合，天赞我也。
亟如魏州。
蜀主以刘知俊为都招讨使，诸将皆旧功臣，多不用其命，且疾之，故无成功。
唐文扆数毁之，蜀主亦忌其才，尝谓所亲曰：吾老矣，知俊非尔辈所能驭民。
十二月，辛亥，收知俊，称其谋叛，斩于炭市。
癸丑，蜀大赦，改明年元曰光天。
壬戌，以张宗奭为天下兵马副元帅。
帝论平庆州功，丁卯，以左龙虎统军贺瑰为宣义节度使、同平章事，寻以为北面行营招讨使。
戊辰，晋王畋于朝城。
是日，大寒，晋王视河冰已坚，引步骑稍度。
梁甲士三千戍杨刘城，缘河数十里，列栅相望，晋王急攻，皆陷之。
进攻杨刘城，使步卒斩其鹿角，负葭苇塞堑，四面进攻，即日拔之，获其守将安彦之。
请幸西都行郊礼，遂谒宣陵。
甲戌，以河南尹张宗奭为西都留守。
是岁，闽王审知为其子牙内都指挥使延钧娶越主岩之女。
后梁均王贞明四年（戊寅公元918年）。
春，正月，乙亥朔，蜀大赦，复国号曰蜀。
吴以右都押牙王祺为虔州行营都指挥使，将洪、抚、袁、吉之兵击谭全播。
严可求以厚利募赣石水工，故吴兵奄至虔州城下，虔人始知之。
蜀太子衍好酒色，乐游戏。
蜀主尝自夹城过，闻太子与诸王斗鸡击球喧呼之声，叹曰：吾百战以立基业，此辈其能守之乎。
由是恶张格，而徐贤妃为之内主，竟不能去也。
信王宗杰有才略，屡陈时政，蜀主贤之，有废立意。
二月，癸亥，宗杰暴卒，蜀主深疑之。
河阳节度使、北面行营排陈使谢彦章将兵数万攻杨刘城。
甲子，晋王自魏州轻骑诣河上。
彦章，许州人也。
安彦之散卒多聚于兗、郓山谷为群盗，以观二国成败，晋王招募之，多降于晋。
己亥，蜀主以东面招讨使王宗侃为东、西两路诸军都统。
三月，吴越王镠初立元帅府，置官属。
夏，四月，癸卯朔，蜀主立子宗平为忠王，宗特为资王。
岐王复遣使求好于蜀。
己酉，以吏部侍郎萧顷为中书侍郎、同平章事。
保大节度使高万金卒。
癸亥，以忠义节度使高万兴兼保大节度使，并镇鄜、延。
司空兼门下侍郎、同平章事赵光逢告老，己巳，以司徒致仕。
蜀主自永平末得疾，昏瞀，至是增剧。
以北面行营招讨使兼中书令王宗弼沉静有谋，五月，召还，以为马步都指挥使。
乙亥，召大臣入寝殿，告之曰：太子仁弱，朕不能违诸公之请，逾次而立之。
若其不堪大业，可置诸别宫，幸勿杀之。
但王氏子弟，诸公择而辅之。
徐妃兄弟，止可优其禄位，慎勿使之掌兵预政，以全其宗族。
丙申，蜀主诏中外财赋、中书除授、诸司刑狱案牍专委庾凝绩，都城及行营军旅之事委宣徽南院使宋光嗣。
丁酉，削唐文扆官爵，流雅州。
辛丑，以宋光嗣为内枢密使，与兼中书令王宗弼、宗瑶、宗绾、宗夔并受遗诏辅政。
初，蜀主虽因唐制置枢密使，专用士人，及唐文扆得罪，蜀主以诸将多许州故人，恐其不为幼主用，故以光嗣代之。
自是宦者始用事。
六月，壬寅朔，蜀主殂。
癸卯，太子即皇帝位。
尊徐贤妃为太后、徐淑妃为太妃。
以宋光嗣判六军诸卫事。
乙卯，杀唐文扆、王保晦。
命西面招讨副使王宗昱杀天雄节度使唐文裔于秦州，免左保胜军使领右街使唐道崇官。
吴内外马步都军使、昌化节度使、同平章事徐知训，骄倨淫暴。
威武节度使、知抚州李德诚有家妓数十，知训求之，德诚遣使谢曰：家之所有皆长年，或有子，不足以侍贵人，当更为公求少而美者。
知训怒，谓使者曰：会当杀德诚，并其妻取之。
知训狎侮吴王，无复君臣之礼。
尝与王为优，自为参军，使王为苍鹘，总角弊衣执帽以从。
又尝泛舟浊河，王先起，知训以弹弹之。
又尝赏花于禅智寺，知训使酒悖慢，王懼而泣，四座股栗。
左右扶王登舟，知训乘轻舟逐之，不及，以铁挝杀王亲吏。
将佐无敢言者，父温皆不之知。
平卢节度使、同平章事、诸道副都统朱瑾遣家妓通候问于知训，知训强欲私之，瑾已不平。
知训恶瑾位加己上，置静淮军于泗州，出瑾为静淮节度使，瑾益恨之，然外事知训愈谨。
徐知诰在润州闻难，用宋齐丘策，即日引兵济江。
瑾已死，因抚定军府。
时徐温诸子皆弱，温乃以知诰代知训执吴政，沉朱瑾尸于雷塘而灭其族。
匡国节度使、北面行营排陈使谢彦章帅众临岸拒之，晋兵不得进，乃稍引却，梁兵从之。
秋，七月，壬申朔，蜀主以兼中书令王宗弼为巨鹿王，宗瑶为临淄王，宗绾为临洮王，宗播为临颍王，宗裔、宗夔及兼侍中宗黯皆为琅邪郡王。
甲戌，以王宗侃为乐安王。
丙子，以兵部尚书庾传素为太子少保兼中书侍郎、同平章事。
蜀主不亲政事，内外迁除皆出于王宗弼。
宗弼纳贿多私，上下咨怨。
宋光嗣通敏善希合，蜀主宠任之，蜀由是遂衰。
知诰悉反知训所为，事吴王尽恭，接士大夫以谦，御众以宽，约身以俭。
以吴王之命，悉蠲天祐十三年以前逋税，馀俟丰年乃输之。
求贤才，纳规谏，除奸猾，杜请托。
于是士民翕然归心，虽宿将悍夫无不悦服，以宋齐丘为谋主。
先是，吴有丁口钱，又计亩输钱，钱重物轻，民甚苦之。
齐丘说知诰，以为钱非耕桑所得，今使民输钱，是教民弃本逐末也。
请蠲丁口钱；自馀税悉输谷帛，�r绢匹直千钱者当税三千。
或曰：如此，县官岁失钱亿万计。
齐丘曰：安有民富而国家贫者邪。
知诰从之。
由是江、淮间旷土尽辟，桑柘满野，国以富强。
知诰欲进用齐丘而徐温恶之，以为殿直、军判官。
晋王谋大举入寇，周德威将幽州步骑三万，李存审将沧景步骑万人，李嗣源将邢洺步骑万人，王处直遣将将易定步骑万人，及麟、胜、云、蔚、新、武等州诸部落奚、契丹、室韦、吐谷浑，皆以兵会之。
八月，并河东、魏博之兵，大阅于魏州。
蜀诸王皆领军使，彭王宗鼎谓其昆弟曰：亲王典兵，祸乱之本。
今主少臣强，谗间将兴，缮甲训士，非吾辈所宜为也。
因固辞军使，蜀主许之，但营书舍、植松竹自娱而已。
泰宁节度使张万进，轻险好乱。
甲子，蜀顺德皇后殂。
乙丑，蜀主以内给事王廷绍、欧阳晃、李周辂、宋光葆、宋承蕴、田鲁俦等为将军及军使，皆干预政事，骄纵贪暴，大为蜀患，周庠切谏，不听。
晋王自魏州如杨刘，引兵略郓、濮而还，循河而上，军于麻家渡。
贺瑰、谢彦章将梁兵屯濮州北行台村，相持不战。
晋王好自引轻骑迫敌营挑战，危窘者数四，赖李绍荣力战翼卫之，得免。
赵王镕及王处直皆遣使致书曰：元元之命系于王，本朝中兴系于王，奈何自轻如此。
王笑谓使者曰：定天下者，非百战何由得之。
安可但深居帷房以自肥乎。
一旦，王将出营，都营使李存审扣马泣谏曰：大王当为天下自重。
梅山蛮寇邵州，楚将樊须击走之。
九月，壬午，蜀内枢密使宋光嗣以判六军让兼中书令王宗弼，蜀主许之。
冬，十一月，壬申，蜀葬神武圣文孝德明惠皇帝于永陵，庙号高祖。
越主岩祀南郊，大赦，改国号曰汉。
先是，吴越王镠常自虔州入贡，至是道绝，始自海道出登、莱，抵大梁。
初，吴徐温自以权重而位卑，说吴王曰：今大王与诸将皆为节度使，虽有都统之名，不足相临制；请建吴国，称帝而治。
王不许。
严可求屡劝温以次子知询代徐知诰知吴政，知诰与骆知祥谋，出可求为楚州刺史。
可求既受命，至金陵，见温，说之曰：吾奉唐正朔，常以兴复为辞。
今朱、李方争，朱氏日衰，李氏日炽。
一旦李氏有天下，吾能北面为之臣乎。
不若先建吴国以系民望。
温大悦，复留可求参总庶政，使草具礼仪。
知诰知可求不可去，乃以女妻其子续。
晋王欲趣大梁，而梁军扼其前，坚壁不战百馀日。
十二月，庚子朔，晋王进兵，距梁军十里而舍。
初，北面行营招讨使贺瑰善将步兵，排陈使谢彦章善将骑兵，瑰恶其与己齐名。
一日，瑰与彦章治兵于野，瑰指一高地曰：此可以立栅。
至是，晋军适置栅于其上，瑰疑彦章与晋通谋。
瑰屡欲战，谓彦章曰：主上悉以国兵授吾二人，社稷是赖。
今强寇压吾门，而逗遛不战，可乎。
彦章曰：强寇凭陵，利在速战。
今深沟高垒，据其津要，彼安敢深入。
若轻与之战，万一蹉跌，则大事去矣。
瑰益疑之，密谮之于帝，与行营马步都虞候曹州刺史朱珪谋，因享士，伏甲，杀彦章及濮州刺史孟审澄、别将侯温裕，以谋叛闻。
审澄、温裕，亦骑将之良者也。
丁未，以朱珪为匡国留后，癸丑，又以为平卢节度使兼行营马步副指挥使以赏之。
晋王闻彦章死，喜曰：彼将帅自相鱼肉，亡无日矣。
贺瑰残虐，失士卒心，我若引军直指其国都，彼安得坚壁不动。
幸而一与之战，蔑不胜矣。
王欲自将万骑直趣大梁，周德威曰：梁人虽屠上将，其军尚全，轻行徼利，未见其福。
不从。
戊午，下令军中老弱悉归魏州，起师趋汴。
庚申，毁营而进，众号十万。
辛酉，蜀改明年元曰乾德。
贺瑰闻晋王已西，亦弃营而踵之。
晋王发魏博白丁三万从军，以供营栅之役，所至，营栅立成。
壬戌，至胡柳陂。
癸亥旦，候者言梁兵自后至矣。
周德威曰：贼倍道而来，未有所舍，我营栅已固，守备有馀，既深入敌境，动须万全，不可轻发。
此去大梁至近，梁兵各念其家，内怀愤激，不以方略制之，恐难得志。
王宜按兵勿战，德威请以骑兵扰之，使彼不得休息，至暮营垒未立，樵爨未具，乘其疲乏，可一举灭也。
王曰：前在河上恨不见贼，今贼至不击，尚复何待，公何怯也。
顾李存审曰：敕辎重先发，吾为尔殿后，破贼而去。
即以亲军先出。
德威不得已，引幽州兵从之，谓其子曰：吾无死所矣。
行营左厢马军都指挥使、郑州防御使王彦章军先败，西走趣濮阳。
天平节度使、东南面招讨使阎宝曰：王彦章骑兵已入濮阳，山下惟步卒，向晚皆有归志，我乘高趣下击之，破之必矣。
晋王还营，闻周德威父子死，哭之恸，曰：丧吾良将，是吾罪也。
以其子幽州中军兵马使光辅为岚州刺史。
甲子，晋王进攻濮阳，拔之。
嗣源顿首谢罪。
初，契丹主之弟撒剌阿拨号北大王，谋作乱于其国。
晋军至德胜渡，王彦章败卒有走至大梁者，曰：晋人战胜，将至矣。
顷之，晋兵有先至大梁问次舍者，京城大恐。
帝驱市人登城，又欲奔洛阳，遇夜而止。
败卒至者不满千人，伤夷逃散，各归乡里，月馀仅能成军。
后梁均王贞明五年（己卯公元919年）。
春，正月，辛巳，蜀主祀南郊，大赦。
晋李存审于德胜南北夹河筑两城而守之。
晋王以存审代周德威为内外番汉马步总管。
晋王还魏州，遣李嗣昭权知幽州军府事。
汉主岩立越国夫人马氏为皇后，殷之女也。
三月，丙戌，蜀北路行营都招讨、武德节度使王宗播等自散关击岐，渡渭水，破岐将孟铁山。
会大雨而还，分兵戍兴元、凤州及威武城。
戊子，天雄节度使、同平章事王宗昱攻陇州，不克。
蜀主奢纵无度，日与太后、太妃游宴于贵臣之家，及游近郡名山，饮酒赋诗，所费不可胜纪。
晋王自领卢龙节度使，以中门使李绍宏提举军府事，代李嗣昭。
昭宏，宦者也，本姓马，晋王赐姓名，使与知岚州事孟知祥俱为河东、魏博中门使。
知祥又荐教练使雁门郭崇韬能治剧，王以为中门副使。
诏吴越王镠大举讨淮南。
镠以节度副大使传瓘为诸军都指挥使，帅战舰五百艘，自东洲击吴。
吴遣舒州刺史彭彦章及裨将陈汾拒之。
吴徐温帅将吏籓镇请吴王称帝，吴王不许。
夏，四月，戊戌朔，即吴国王位。
大赦，改元武义。
建宗庙社稷，置百官，宫殿文物皆用天子礼。
以金继土，腊用丑。
钱传瓘与彭彦章遇；传瓘命每船皆载灰、豆及沙，乙巳，战于狼山江。
蜀主命天策府诸将无得擅离屯戍。
五月，丁卯朔，左散旗军使王承谔、承勋、承会违命，蜀主皆原之。
自是禁令不行。
楚人攻荆南，高季昌求救于吴，吴命镇南节度使刘信等帅洪、吉、抚、信步兵自浏阳趣潭州，武昌节度使李简等帅水军攻复州。
信等至潭州东境，楚兵释荆南引归。
简等入复州，执其知州鲍唐。
六月，吴人败吴越兵于沙山。
秋，七月，吴越王镠遣钱传瓘将兵三万攻吴常州，徐温帅诸将拒之，右雄武统军陈璋以水军下海门出其后。
知诰请帅步卒二千，易吴越旗帜铠仗，蹑败卒而东，袭取苏州。
吴越王镠见何逢马，悲不自胜，故将士心附之。
宠姬郑氏父犯法当死，左右为之请，镠曰：岂可以一妇人乱我法。
出其女而斩之。
镠自少在军中，夜未尝寐，倦极则就圆木小枕，或枕大铃，寐熟辄欹而寤，名曰警枕”。
置粉盘于卧内，有所记则书盘中，比老不倦。
或寝方酣，外有白事者，令侍女振纸即寤。
时弹铜丸于楼墙之外，以警直更者。
尝微行，夜叩北城门，吏不肯启关，曰：虽大王来亦不可启。
乃自他门入。
明日，召北门吏，厚赐之。
丙戌，吴王立其弟濛为庐江郡公，溥为丹杨郡公，浔为新安郡公，澈为鄱阳郡公，子继明为庐陵郡公。
晋王归晋阳，以巡官冯道为掌书记。
中门使郭崇韬以诸将陪食者众，请省其数。
王怒曰：孤为效死者设食，亦不得专，可令军中别择河北帅，孤自归太原。
即召冯道令草词以示众。
道执笔逡巡不为，曰：大王方平河南，定天下，崇韬所请未至大过；大王不从可矣，何必以此惊动远近，使敌国闻之，谓大王君臣不和，非所以隆威望也。
会崇韬入谢，王乃止。
八月，乙未朔，宣义节度使贺瑰卒。
以开封尹王瓒为北面行营招讨使。
吴徐温遣使以吴王书归无锡之俘于吴越；吴越王镠亦遣使请和于吴。
自是吴国休兵息民，三十馀州民乐业者二十馀年。
吴王及徐温屡遗吴越王镠书，劝镠自王其国；镠不从。
九月，丙寅，诏削刘岩官爵，命吴越王镠讨之。
镠虽受命，竟不行。
吴庐江公濛有材气，常叹曰：我国家而为它人所有，可乎。
徐温闻而恶之。
后梁均王贞明五年（己卯公元919年）。
冬，十月，出濛为楚州团练使。
晋王如魏州，发徒数万，广德胜北城，日与梁人争，大小百馀战，互有胜负。
刘鄩围张万进于兗州经年，城中危窘，晋王方与梁人战河上，力不能救。
十一月，吴武宁节度使张崇寇安州。
丁丑，以刘鄩为泰宁节度使、同平章事。
辛卯，王瓚引兵至戚城，与李嗣源战，不利。
己酉，蜀雄武节度使兼中书令王宗朗有罪，削夺官爵，复其姓名曰全师朗，命武定节度使兼中书令桑弘志讨之。
吴禁民私畜兵器，盗贼益繁。
御史台主簿京兆卢枢上言：今四方分争，宜教民战。
且善人畏法禁而奸民弄干戈，是欲偃武而反招盗也。
宜团结民兵，使之习战，自卫乡里。
从之。
春，正月，戊辰，蜀桑弘志克金州，执全师朗，献于成都，蜀主释之。
晋王自得魏州，以李建及为魏博内外牙都将，将银枪效节都。
建及为人忠壮，所得赏赐，悉分士卒，与同甘苦，故能得其死力，所向立功；同列疾之。
宦者韦令图监建及军，谮于晋王曰：建及以私财骤施，此其志不小，不可使将牙兵。
王疑之。
建及知之，自恃无它，行之自若。
三月，王罢建及军职，以为代州刺史。
汉杨洞潜请立学校，开贡举，设铨选；汉主岩从之。
夏，四月，乙亥，以尚书右丞李琪为中书侍郎、同平章事。
琪，珽之弟也，性疏俊，挟赵岩、张汉杰之势，颇通贿赂。
萧顷与琪同为相，顷谨密而阴伺琪短。
久之，有以摄官求仕者，琪辄改摄为守，顷奏之。
帝大怒，欲流琪远方，赵、张左右之，止罢为太子少保。
河中节度使冀王友谦以兵袭取同州，逐忠武节度使程全晖，全晖奔大梁。
吴宣王重厚恭恪，徐温父子专政，王未尝有不平之意形于言色，温以是安之。
及建国称制，尤非所乐，多沉饮鲜食，遂成寝疾。
五月，温自金陵入朝，议当为嗣者。
或希温意言曰：蜀先主谓武侯：嗣子不才，君宜自取。
”温正色曰：吾果有意取之，当在诛张颢之初，岂至今日邪。
使杨氏无男，有女亦当立之。
敢妄言者斩。
乃以王命迎丹杨公溥监国，徙溥兄濛为舒州团练使。
己丑，宣王殂。
六月，戊申，溥即吴王位。
尊母王氏曰太妃。
丁巳，蜀以司徒兼门下侍郎、同平章事周庠同平章事，充永平节度使。
帝以泰宁节度使刘鄩为河东道招讨使，帅感化节度使尹皓、静胜节度使温昭图、庄宅使段凝攻同州。
闰月，庚申朔，蜀主作高祖原庙于万里桥，帅后妃、百官用亵味作鼓吹祭之。
刘鄩等围同州，朱友谦求救于晋。
秋，七月，晋王遣李存审、李嗣昭、李建及、慈州刺史李存质将兵救之。
八月，戊辰，蜀主发成都，被金甲，冠珠帽，执弓矢而行，旌旗兵甲，亘百馀里。
雒令段融上言：不宜远离都邑，当委大臣征讨。
不从。
九月，次安远城。
李存审等至河中，即日济河。
梁人素轻河中兵，每战必穷追不置。
河中事梁久，将士皆持两端。
诸军大集，刍粟踊贵，友谦诸子说友谦且归款于梁，以退其师，友谦曰：昔晋王亲赴吾急，秉烛夜战。
今方与梁相拒，又命将星行，分我资粮，岂可负邪。
晋人分兵攻华州，坏其外城。
河中兵进攻崇州，静胜节度使温昭图甚懼。
帝使供奉官窦维说之曰：公所有者华原、美原两县耳，虽名节度使，实一镇将，比之雄藩，岂可同日语也，公有意欲之乎。
昭图曰：然。
冬，十月，辛酉，蜀主如武定军，数日，复还安远。
十一月，戊子朔，蜀主以兼侍中王宗俦为山南节度使、西北面都招讨、行营安抚使，天雄节度使、同平章事王宗昱、永宁军使王宗晏、左神勇军使王宗信为三招讨以副之，将兵伐岐，出故关，壁于咸宜，入良原。
初，刘仁恭使牙将张文礼从其子守文镇沧州，守文诣幽州省其父，文礼于后据城作乱，沧人讨之，奔镇州。
吴金陵城成，隐彦谦上费用册籍，徐温曰：吾既任公，不复会计。
悉焚之。
初，闽王审知承制加其从子泉州刺史延彬领平卢节度使。
延彬治泉州十七年，吏民安之。
会得白鹿及紫芝，僧浩源以为王者之符，延彬由是骄纵，密遣使浮海入贡，求为泉州节度使。
事觉，审知诛浩源及其党，黜延彬归私第。
汉主岩遣使通好于蜀。
吴越王镠遣使为其子传琇求婚于楚，楚王殷许之。
后梁均王龙德元年（辛巳公元921年）。
春，正月，甲午，蜀主还成都。
甲辰，徙静胜节度使温昭图为匡国节度使，镇许昌。
昭图素事赵岩，故得名藩。
先王语余云：昔天子幸石门，吾发兵诛贼臣，当是之时，威振天下，吾若挟天子据关中，自作九锡禅文，谁能禁我。
黄巢之破长安也，魏州僧传真之师得传国宝，藏之四十年，至是，传真以为常玉，将鬻之，或识之，曰：传国宝也。
张承业在晋阳闻之，诣魏州谏曰：吾王世世忠于唐室，救其患难，所以老奴三十馀年为王捃拾财赋，召补兵马，誓灭逆贼，复本朝宗社耳。
王何不先灭朱氏，复列圣之深雠，然后求唐后而立之，南取吴，西取蜀，汛扫宇内，合为一家，当是之时，虽使高祖、太宗复生，谁敢居王上者。
二月，吴改元顺义。
赵王既杀李弘规、李霭，委政于其子昭祚。
三月，吴人归吴越王镠从弟龙武统军镒于钱唐，镠亦归吴将李涛于广陵。
徐温以涛为右雄武统军，镠以镒为镇海节度副使。
张文礼遣使告乱于晋王，且奉笺劝进，因求节钺。
晋王方置酒作乐，闻之，投杯悲泣，欲讨之。
僚佐以为文礼罪诚大，然吾方与梁争，不可更立敌于肘腋，宜且从其请以安之。
王不得已，夏，四月，遣节度判官卢质承制授文礼成德留后。
五月，丙戌朔，改元。
初，刘鄩与朱友谦为婚。
鄩之受诏讨友谦也，至陕州，先遣使移书，谕以祸福；待之月馀，友谦不从，然后进兵。
尹皓、段凝素忌鄩，因谮之于帝曰：鄩逗遛养寇，俾俟援兵。
帝信之。
鄩既败归，以疾请解兵柄，诏听于西都就医，密令留守张宗奭鸩之，丁亥，卒。
六月，乙卯朔，日有食之。
秋，七月，惠王友能降。
庚子，诏赦其死，降封房陵侯。
晋王既许藩镇之请，求唐旧臣，欲以备百官。
朱友谦遣前礼部尚书苏循诣行台，循至魏州，入牙城，望府廨即拜，谓之拜殿。
见王呼万岁舞蹈，泣而称臣。
翌日，又献大笔三十枚，谓之画日笔”。
符习将赵兵万人从晋王在德胜，文礼请召归，以它将代之，且以习子蒙为都督府参军，遣人赍钱帛劳行营将士以悦之。
八月，庚申，晋王以习为成德留后，又命天平节度使阎宝、相州刺史史建瑭将兵助之，自邢洺而北。
文礼先病腹疽；甲子，晋兵拔赵州，刺史王鋋降，晋王复以为刺史，文礼闻之，惊懼而卒。
其子处瑾秘不发丧，与其党韩正时谋悉力拒晋。
九月，晋兵渡滹沱，围镇州，决漕渠以灌之，获其深州刺史张友顺。
壬辰，史建瑭中流矢卒。
晋王欲自分兵攻镇州，北面招讨使戴思远闻之，谋悉杨村之众袭德胜北城，晋王得梁降者，知之。
冬，十月，己未，晋王命李嗣源伏兵于戚城，李存审屯德胜，先以骑兵诱之，伪示羸怯。
初，义武节度使兼中书令王处直未有子，妖人李应之得小儿刘云郎于陉邑，以遗处直曰：是儿有贵相。
吴徐温劝吴王祀南郊，或曰：礼乐未备，且唐祀南郊，其费巨万，今未能办也。
温曰：安有王者而不事天乎。
吾闻事天贵诚，多费何为。
唐每郊祀，启南门，灌其枢用脂百斛。
此乃季世奢泰之弊，又安足法乎。
甲子，吴王祀南郊，配以太祖。
杨行密庙号太祖。
乙丑，大赦；加徐知诰同平章事，领江州观察使。
寻以江州为奉化军，以知诰领节度使。
徐温闻寿州团练使崔太初苛察失民心，欲征之，徐知诰曰：寿州边隅大镇，征之恐为变，不若使其入朝，因留之。
温怒曰：一崔太初不能制，如他人何。
征为右雄武大将军。
十一月，晋王使李存审、李嗣源守德胜，自将兵攻镇州。
契丹主既许卢文进出兵，王郁又说之曰：镇州美女如云，金帛如山，天皇王速往，则皆己物也，不然，为晋王所有矣。
契丹主以为然，悉发所有之众而南。
述律后谏曰：吾有西楼羊马之富，其乐不可胜穷也，何必劳师远山以乘危徼利乎。
吾闻晋王用兵，天下莫敌，脱有危败，悔之何及。
契丹主不听，十二月，辛未，攻幽州，李绍宏婴城自守。
契丹长驱而南，围涿州，旬日拔之，擒刺史李嗣弼。
进攻定州，王都告急于晋，晋王自镇州将亲军五千救之，遣神武都指挥使王思同将兵戍狼山之南以拒之。
高季昌遣都指挥使倪可福以卒万人修江陵外郭，季昌行视，责功程之慢，杖之。
季昌女为可福子知进妇，季昌谓其女曰：归语汝舅：吾欲威众办事耳。
以白金数百两遗之。
是岁，汉以尚书左丞倪曙同平章事。
辰、溆蛮侵楚，楚宁远节度副使姚彦章讨平之。
后梁均王龙德二年（壬午公元922年）。
春，正月，壬午朔，王都省王处直于西第，处直奋拳殴其胸，曰：逆贼，我何负于汝。
既无兵刃，将噬其鼻，都掣袂获免。
未几，处直忧愤而卒。
晋王至定州，王都迎谒于马前，宴于府第，请以爱女妻王子继岌。
戊戌，晋王引兵趣望都，契丹逆战，晋王以亲军千骑先进，遇奚酋秃馁五千骑，为其所围。
契丹主举手指天，谓卢文进曰：天未令我至此。
晋代州刺史李嗣肱将兵定妫、儒、武等州，授山北都团练使。
晋王之北攻镇州也，李存审谓李嗣源曰：梁人闻我在南兵少，不攻德胜，必袭魏州。
吾二人聚于此何为。
不若分军备之。
遂分军屯澶州。
戴思远果悉杨村之众趣魏州，嗣源引兵先之，军于狄公祠下，遣人告魏州，使为之备。
思远至魏店，嗣源遣其将石万全将骑兵挑战。
思远知有备，乃西渡洹水，拔成安，大掠而还。
又将兵五万攻德胜北城，重堑复垒，断其出入，昼夜急攻之，李存审悉力拒守。
晋王闻德胜势危，二月，自幽州赴之，五日至魏州。
思远闻之，烧营遁还杨村。
晋天平节度使兼侍中阎宝筑垒以围镇州，决滹沱水环之。
夏，四月，蜀军使王承纲女将嫁，蜀主取之入宫。
晋王以天雄马步都指挥使、振武节度使李存进为北面招讨使。
阎宝惭愤，疽发于背，甲戌卒。
汉主岩用术者言，游梅口镇避灾。
其地近闽之西鄙，闽将王延美将兵袭之，未至数十里，侦者告之，岩遁逃仅免。
五月，乙酉，晋李存进至镇州，营于东垣渡，夹滹沱水为垒。
晋卫州刺史李存儒，本姓杨，名婆儿，以俳优得幸于晋王。
颇有膂力，晋王赐姓名，以为刺史；志事掊敛，防城卒皆征月课纵归。
九月，戊寅朔，张处瑾使其弟处球乘李存进无备，将兵七千人奄至东垣渡。
时晋之骑兵亦向镇州城，两不相遇。
晋王以蕃汉马步总管李存审为北面招讨使。
符习不敢当成德，辞曰：故使无后而未葬，习当斩衰以葬之，俟礼毕听命。
既葬，即诣行台。
赵人请晋王兼领成德节度使，从之。
晋王割相、卫二州置义宁军，以习为节度使。
习辞曰：魏博霸府，不可分也，愿得河南一镇，习自取之。
乃以为天平节度使、东南面招讨使。
加李存审兼侍中。
十一月，戊寅，晋特进、河东监军使张承业卒，曹太夫人诣其第，为之行服，如子侄之礼。
晋王闻其丧，不食者累日。
命河东留守判官何瓚代知河东军府事。
十二月，晋王以魏博观察判官晋阳张宪兼镇冀观察判官，权镇州军府事。
魏州税多逋负，晋王以让司录济阴赵季良，季良曰：殿下何时当平河南。
王怒曰：汝职在督税，职之不修，何敢预我军事。
季良对曰：殿下方谋攻取而不爱百姓，一旦百姓离心，恐河北亦非殿下之有，况河南乎。
王悦，谢之。
自是重之，每预谋议。
是岁，契丹改元天赞。
大封王躬乂，性残忍，海军统帅王建杀之，自立，复称高丽王，以开州为东京，平壤为西京。
建俭约宽厚，国人安之。
会郓州将卢顺密来奔。
先是，梁天平节度使戴思远屯杨村，留顺密与巡检使刘遂严、都指挥使燕颙守郓州。
顺密言于帝曰：郓州守兵不满千人，遂严、颙皆失众心，可袭取也。
郭崇韬等皆以为悬军远袭，万一不利，虚弃数千人，顺密不可从。
帝密召李嗣源于帐中谋之曰：梁人志在吞泽潞，不备东方，若得东平，则溃其心腹。
东平果可取乎。
梁主闻郓州失守，大懼，斩刘遂严、燕颙于市，罢戴思远招讨使，降授宣化留后，遣使诘让北面诸将段凝、王彦章等，趣令进战。
帝闻之，自将亲军屯澶州，命蕃汉马步都虞候朱守殷守德胜，戒之曰：王铁枪勇决，乘愤激之气，必来唐突，宜谨备之。
守殷，王幼时所役苍头也。
又遣使遗吴王书，告以已克郓州，请同举兵击梁。
五月，使者至吴，徐温欲持两端，将舟师循海而北，助其胜者。
严可求曰：若梁人邀我登陆为援，何以拒之。
温乃止。
左右皆失笑。
李嗣源密表请正朱守殷覆军之罪，帝不从。
秋，七月，丁未，帝引兵循河而南，彦章等弃邹家口，复趣杨刘。
甲寅，游弈将李绍兴败梁游兵于清丘驿南。
段凝以为唐兵已自上流渡，惊骇失色，面数彦章，尤其深入。
乙卯，蜀侍中魏王宗侃卒。
甲子，帝至杨刘劳李周曰：微卿善守，吾事败矣。
中书侍郎、同平章事卢程以私事干兴唐府，府吏不能应，鞭吏背。
顾谓北京内牙马步军都指挥使李绍斌曰：泽州弹丸之地，朕无所用，卿为我取裴约以来。
甲戌，帝自杨刘还兴唐。
梁主命于滑州决河，东注曹、濮及郓以限唐兵。
初，梁主遣段凝监大军于河上，敬翔、李振屡请罢之，梁主曰：凝未有过。
戊子，凝将全军五万营于王村，自高陵津济河，剽掠澶州诸县，至于顿丘。
梁主又命王彦章将保銮骑士及它兵合万人，屯兗、郓之境，谋复郓州，以张汉杰监其军。
庚寅，帝引兵屯朝城。
戊戌，康延孝帅百馀骑来奔，帝解所御锦袍玉带赐之，以为南面招讨都指挥使，领博州刺史。
蜀主以文思殿大学士韩昭、内皇城使潘在迎、武勇军使顾在珣为狎客，陪侍游宴，与宫女杂坐，或为艳歌相唱和，或谈嘲谑浪，鄙俚亵慢，无所不至，蜀主乐之。
在珣，彦朗之子也。
时枢密使宋光嗣等专断国家，恣为威虐，务徇蜀主之欲以盗其权。
宰相王锴、庾传素等各保宠禄，无敢规正。
潘在迎每劝蜀主诛谏者，无使谤国。
嘉州司马刘赞献陈后主三阁图，并作歌以讽；贤良方正蒲禹卿对策语极切直；蜀主虽不罪，亦不能用也。
九月，庚戌，蜀主以重阳宴近臣于宣华宛，酒酣，嘉王宗寿乘间极言社稷将危，流涕不已。
韩昭、潘在迎曰：嘉王好酒悲。
因谐笑而罢。
帝在朝城，梁段凝进至临河之南，澶西、相南，日有寇掠。
自德胜失利以来，丧刍粮数百万，租庸副使孔谦暴敛以供军，民多流亡，租税益少，仓廪之积不支半岁。
王彦章引兵逾汶水，将攻郓州，李嗣源遣李从珂将骑兵逆战，败其前锋于递坊镇，获将士三百人，斩首二百级，彦章退保中都。
戊辰，捷奏至朝城，帝大喜，谓郭崇韬曰：郓州告捷，足壮吾气。
己巳，命将士悉遣其家归兴唐。
冬，十月，辛未朔，日有食之。
帝遣魏国夫人刘氏、皇子继岌归兴唐，与之诀曰：事之成败，在此一决。
若其不济，当聚吾家于魏宫而焚之。
仍命豆卢革、李绍宏、张宪、王正言同守东京。
壬申，帝以大军自杨刘济河，癸酉，至郓州，中夜，进军逾汶，以李嗣源为前锋，甲戌旦，遇梁兵，一战败之，追至中都，围其城。
王彦章以数十骑走，龙武大将军李绍奇单骑追之，识其声，曰：王铁枪也。
拔矟刺之，彦章重伤，马踬，遂擒之，并擒都监张汉杰、曹州刺史李知节、裨将赵廷隐、刘嗣彬等二百馀人，斩首数千级。
至是，帝谓彦章曰：尔常谓我小儿，今日服未。
又问：尔名善将，何不守兗州。
康延孝固请亟取大梁。
李嗣源曰：兵贵神速。
丁丑，至曹州，梁守将降。
梁主遣张汉伦驰骑追段凝军。
汉伦至滑州，坠马伤足，复限水不能进。
初，梁陕州节度使邵王友诲，全昱之子也，性颖悟，人心多向之。
或言其诱致禁军欲为乱，梁主召还，与其兄友谅、友能并幽于别第。
及唐师将至，梁主疑诸兄弟乘危谋乱，并皇弟贺王友雍、建王友徽尽杀之。
戊寅，或告唐军已过曹州，尘埃涨天，赵岩谓从者曰：吾待温许州厚，必不负我。
遂奔许州。
麟遂弑梁主，因自杀。
己卯旦，李嗣源军至大梁，攻封丘门，王瓚开门出降，嗣源入城，抚安军民。
是日，帝入自梁门，百官迎谒于马首，拜伏请罪，帝慰劳之，使各复其位。
李嗣源迎贺，帝喜不自胜，手引嗣源衣，以头触之曰：吾有天下，卿父子之功也，天下与尔共之。
帝命访求梁主，顷之，或以其首献。
李振谓敬翔曰：有诏洗涤吾辈，相与朝新君乎。
翔曰：吾二人为梁宰相，君昏不能谏，国亡不能救，新君若问，将何辞以对。
是夕未曙，或报翔曰：崇政李太保已入朝矣。
翔叹曰：李振谬为丈夫。
朱氏与新君世为仇雠，今国亡君死，纵新君不诛，何面目入建国门乎。
乃缢而死。
庚辰，梁百官复待罪于朝堂，帝宣敕赦之。
赵岩至许州，温昭图迎谒归第，斩首来献，尽没岩所赍之货。
昭图复名韬。
辛巳，诏王瓚收硃友贞尸，殡于佛寺，漆其首，函之，藏于太社。
段凝自滑州济河入援，以诸军排陈使杜晏球为前锋；至封丘，遇李从珂，晏球先降。
壬午，凝将其众五万至封丘，亦解甲请降。
凝帅诸大将先诣阙待罪，帝劳赐之，慰谕士卒，使各复其所。
凝出入公卿间，扬扬自得无愧色，梁之旧臣见者皆欲龁其面，抉其心。
丙戌，诏：贬梁中书侍郎、同平章事郑珏为莱州司户，萧顷为登州司户，翰林学士刘岳为均州司马，任赞为房州司马，姚顗为复州司马，封翘为唐州司马，李怿为怀州司马，窦梦征为沂州司马，崇政学士刘光素为密州司户，陆崇为安州司户，御史中丞王权为随州司户。
段凝、杜晏球上言：伪梁要人赵岩、赵鹄、张希逸、张汉伦、张汉杰、张汉融、朱珪等，窃弄威福，残蠹群生，不可不诛。
帝之与梁战于河上也，梁拱宸左厢都指挥使陆思铎善射，常于笴上自镂姓名，射帝，中马鞍，帝拔箭藏之。
以豆卢革尚在魏，命枢密使郭崇韬权行中书事。
梁诸藩镇稍稍入朝，或上表待罪，帝皆慰释之。
宋州节度使袁象先首来入朝，陕州留后霍彦威次之。
象先辇珍货数十万，遍赂刘夫人及权贵、伶官、宦者，旬日，中外争誉之，恩宠隆异。
己丑，诏伪庭节度、观察、防御、团练使、刺史及诸将校，并不议改更，将校官吏先奔伪庭者一切不问。
庚寅，豆卢革至自魏。
甲午，加崇韬守侍中，领成德节度使。
崇韬权兼内外，谋猷规益，竭忠无隐，颇亦荐引人物，豆卢革受成而已，无所裁正。
丙申，赐滑州留后段凝姓名曰李绍钦，耀州刺史杜晏球曰李绍虔。
乙酉，梁西都留守河南尹张宗奭来朝，复名全义，献币马千计；帝命皇子继岌、皇弟存纪等兄事之。
帝遣使宣谕谕诸道，梁所除节度使五十余人皆上表入贡。
楚王殷遣其子牙内马步都指挥使希范入见，纳洪、鄂行营都统印，上本道将吏籍。
吴人有告寿州团练使钟泰章侵市官马者，徐知诰以吴王之命，遣滁州刺史王稔巡霍丘，因代为寿州团练使，以泰章为饶州刺史。
徐温召至金陵，使陈彦谦诘之者三，皆不对。
或问泰章：可以不自辨。
泰章曰：吾在扬州，十万军中号称壮士；寿州去淮数里，步骑不下五千，苟有它志，岂王稔单骑能代之乎。
我义不负国，虽黜为县令亦行，况刺史乎。
何为自辨以彰朝廷之失。
徐知诰欲以法绳诸将，请收泰章治罪。
徐温曰：吾非泰章，已死于张颢之手，今日富贵，安可负之。
命知诰为子景通娶其女以解之。
彗星见舆鬼，长丈馀，蜀司天监言国有大灾。
郭崇韬上言：河南节度使、刺史上表者但称姓名，未除新官，恐负忧疑。
十一月，始降制以新官命之。
滑州留后李绍钦因伶人景进纳货于宫掖，除泰宁节度使。
诸伶出入宫掖，侮弄缙绅，群臣愤嫉，莫敢出气；亦反有相附托以希恩泽者，四方藩镇争以货赂结之。
其尤蠹政害人者，景进为之首。
进好采闾阎鄙细事闻于上，上亦欲知外间事，遂委进以耳目。
进每奏事，常屏左右问之，由是进得施其谗慝，干预政事。
自将相大臣皆惮之，孔岩常以兄事之。
壬寅，岐王遣使致书，贺帝灭梁，以季父自居，辞礼甚倨。
癸卯，河中节度使朱友谦入朝，帝与之宴，宠锡无算。
张全义请帝迁都洛阳，从之。
乙巳，赐朱友谦姓名曰李继麟，命继岌兄事之。
以康延孝为郑州防御使，赐姓名曰李绍琛。
废北都，复为成德军。
赐宣武节度使袁象先姓名曰李绍安。
匡国节度使温韬入朝，赐姓名曰李绍冲。
绍冲多赍金帛赂刘夫人及权贵伶宦，旬日，复遣还镇。
郭崇韬曰：国家为唐雪耻，温韬发唐山陵殆遍，其罪与朱温相埒耳，何得复居方镇，天下义士其谓我何。
上曰：入汴之初，已赦其罪。
竟遣之。
丙辰，复以梁东京开封府为宣下军汴州。
梁以宋州为宣武军，诏更名归德军。
诏文武官先诣洛阳。
议者以郭崇韬勋臣为宰相，不能知朝廷典故，当用前朝名家以佐之。
或荐礼部尚书薛廷珪，太子少保李琪，尝为太祖册礼使，皆耆宿有文，宜为相。
崇韬奏廷珪浮华无相业，琪倾险无士风；尚书左丞赵光胤廉洁方正，自梁未亡，北人皆称其有宰相器。
豆卢革荐礼部侍郎韦说谙练朝章。
丁巳，以光胤为中书侍郎，与说并同平章事。
赵光逢自梁朝罢相，杜门不交宾客，光胤时往见之，语及政事。
他日，光逢署其户曰：请不言中书事。
租庸副使孔谦畏张宪公正，欲专使务，言于郭崇韬曰：东京重地，须大臣镇之，非张公不可。
崇韬即奏以宪为东京副留守，知留守事。
戊午，以豆卢革判租庸，兼诸道盐铁转运使。
谦弥失望。
己未，加张全义守尚书令，高季兴守中书令。
时季兴入朝，上待之甚厚，从容问曰：朕欲用兵于吴、蜀，二国何先。
季兴以蜀道险难取，乃对曰：吴地薄民贫，克之无益，不如先伐蜀。
蜀土富饶，又主荒民怨，伐之必克。
克蜀之后，顺流而下，取吴如反掌耳。
上曰：善。
辛酉，复以永平军大安府为西京京兆府。
吴越王镠以行军司马杜建徽为左丞相。
壬申，诏以汴州宫苑为行宫。
以耀州为顺义军，延州为彰武军，邓州为威胜军，晋州为建雄军，安州为安远军；自馀藩镇，皆复唐旧名。
庚辰，御史台奏：朱温篡逆，删改本朝《律令格式》，悉收旧本焚之，今台司及刑部、大理寺所用皆伪廷之法。
闻定州敕库独有本朝《律令格式》具在，乞下本道录进。
从之。
召权知军州事李继俦诣阙，继俦据有继韬之室，料简妓妾，搜校货财，不时即路。
继达怒曰：吾家兄弟父子同时诛死者四人，大兄曾无骨肉之情，贪淫如此；吾诚羞之，无面视人，生不如死。
甲申，继达衰服，帅麾下百骑坐戟门呼曰：谁与吾反者。
因攻牙宅，斩继俦。
节度副使李继珂闻乱，募市人，得千馀，攻子城。
继达知事不济，开东门，归私第，尽杀其妻子，将奔契丹，出城数里，从骑皆散，乃自刭。
后唐庄宗光圣神闵孝皇帝同光二年（甲申公元924年）。
春，正月，甲辰，幽州奏契丹入寇，至瓦桥。
以天平军节度使李嗣源为北面行营都招讨使，陕州留后霍彦威副之，宣徽使李绍宏为监军，将兵救幽州。
孔谦复言于郭崇韬曰：首座相公万机事繁，居第且远，租庸簿书多留滞，宜更图之。
豆卢革尝以手书假省库钱数十万，谦以手书示崇韬，崇韬微以讽革。
革懼，奏请崇韬专判租庸，崇韬固辞。
上曰：然则谁可者。
崇韬曰：孔谦虽久典金谷，若遽委大任，恐不叶物望，请复用张宪。
帝即命召之。
谦弥失望。
岐王闻帝入洛，内不自安，遣其子行军司马彰义节度使兼侍中继曮入贡，始上表称臣。
帝以其前朝耆旧，与太祖比肩，特加优礼，每赐诏但称岐王而不名。
庚戌，加继曮兼中书令，遣还。
敕：内官不应居外，应前朝内官及诸道监军并私家先所畜者，不以贵贱，并遣诣阙。
契丹出塞。
召李嗣源旋师，命泰宁节度使李绍钦、泽州刺史董璋戍瓦桥。
李继曮见唐甲兵之盛，归，语岐王，岐王益懼。
癸丑，表请正藩臣之礼，优诏不许。
孔谦恶张宪之来，言于豆卢革曰：钱谷细事，一健吏可办耳。
魏都根本之地，顾不重乎。
兴唐尹王正言操守有馀，智力不足，必不得已，使之居朝廷，众人辅之，犹愈于专委方面也。
革为之言于崇韬，崇韬乃奏留张宪于东京。
甲寅，以正方为租庸使。
正言昏懦，谦利其易制故也。
李存审奏契丹去，复得新州。
戊午，敕盐铁、度支、户部三司并隶租庸使。
上遣皇弟存渥、皇子继岌迎太后、太妃于晋阳，太妃曰：陵庙在此，若相与俱行，岁时何人奉祀。
遂留不来。
太后至，庚申，上出迎于河阳；辛酉，从太后入洛阳。
二月，己巳朔，上祀南郊，大赦。
孔谦欲聚敛以求媚，凡赦文所蠲者，谦复征之。
自是每有诏令，人皆不信，百姓愁怨。
先是，宦官劝帝分天下财赋为内外府，州县上供者入外府，充经费，方镇贡献者入内府，充宴游及给赐左右。
河中节度使李继麟请榷安邑、解县盐，每季输省课。
己卯，以继麟充制置两池榷盐使。
辛己，进岐王爵为秦王，仍不名、不拜。
于是所亲说崇韬曰：公若请立刘夫人为皇后，上必喜。
是时皇太后诰，皇后教，与制敕交行于藩镇，奉之如一。
诏蔡州刺史朱勍浚索水，通漕运。
三月，己亥朔，蜀主宴近臣于怡神亭，酒酣，君臣及宫人皆脱冠露髻，喧哗自恣。
知制诰京兆李龟祯谏曰：君臣沈湎，不忧国政，臣恐启北敌之谋。
不听。
丙午，加高季兴兼尚书令，时封南平王。
李存审自以身为诸将之首，不得预克汴之功，感愤，疾益甚，屡表求入觐，郭崇韬抑而不许。
存审疾亟，表乞生睹龙颜，乃许之。
初，帝尝与右武卫上将军李存贤手搏，存贤不尽其技，帝曰：汝能胜我，我当授藩镇。
存贤乃奉诏，仅仆帝而止。
及许存审入觐，帝以存贤为卢龙行军司马，旬日除节度使，曰：手搏之约，吾不食言矣。
庚戌，幽州奏契丹寇新城。
唐室诸陵先为温韬所发，庚申，以工部郎中李途为长安按视诸陵使。
皇子继岌代张全义判六军诸卫事。
夏，四月，己巳朔，群臣上尊号曰昭文睿武至德光孝皇帝。
帝遣客省使李严使于蜀，严盛称帝威德，有混一天下之志。
且言朱氏篡窃，诸侯曾无勤王之举。
王宗俦以其语侵蜀，请斩之，蜀主不从。
宣徽北院使宋光葆上言：晋王有凭陵我国家之志，宜选将练兵，屯戍边鄙，积糗粮，治战舰以待之。
蜀主乃以光葆为梓州观察使，充武德节度留后。
乙亥，加楚王殷兼尚书令。
庚辰，赐前保义留后霍彦威姓名李绍真。
秦忠敬王李茂贞卒，遣奏以其子继曮权知凤翔军府事。
孔谦贷民钱，使以贱估偿丝，屡檄州县督之。
翰林学士承旨、权知汴州卢质上言：梁赵岩为租庸使，举贷诛敛，结怨于人。
陛下革故鼎新，为人除害，而有司未改其所为，是赵岩复生也。
今春霜害桑，茧丝甚薄，但输正税，犹懼流移，况益以称贷，人何以堪。
臣惟事天子，不事租庸，敕旨未颁，省牒频下，愿早降明命。
帝不报。
乙巳，右谏议大夫薛昭文上疏，以为：诸道僭窃者尚多，征伐之谋，未可遽息。
戊申，蜀主遣李严还。
初，帝因严入蜀，令以马市宫中珍玩，而蜀法禁锦绮珍奇不得入中国，其粗恶者乃听入中国，谓之入草物”。
严还，以闻，帝怒曰：王衍宁免为入草之人乎。
严因言于帝曰：衍童騃荒纵，不亲政务，斥远故老，昵比小人。
其用事之臣王宗弼、宋光嗣等，谄谀专恣，黩货无厌，贤愚易位，刑赏紊乱，君臣上下专以奢淫相尚。
以臣观之，大兵一临，瓦解土崩，可翘足而待也。
帝深以为然。
帝以潞州叛故，庚戌，诏天下州镇无得修城浚隍，悉毁防城之具。
壬子，新宣武节度使兼中书令、蕃汉马步总管李存审卒于幽州。
存审出于寒微，常戒诸子曰：尔父少提一剑去乡里，四十年间，位极将相，其间出万死获一生者非一，破骨出镞者凡百馀。
因授以所出镞，命藏之，曰：尔曹生于膏梁，当知尔父起家如此也。
幽州言契丹将入寇，甲寅，以横海节度使李绍斌充东北面行营招讨使，将大军渡河而北。
契丹屯幽州东南城门之外，虏骑充斥，馈运多为所掠。
壬戌，以李继曮为凤翔节度使。
乙丑，以权知归义留后曹义金为节度使。
时瓜、沙与吐蕃杂居，义金遣使间道入贡，故命之。
丙戌，以武宁节度使李绍荣为归德节度使、同平章事，留宿卫，宠遇甚厚。
帝或时与太后，皇后同至其家。
帝有幸姬，色美，尝生子矣，刘后妒之。
会绍荣丧妻，一日，侍禁中，帝问绍荣：汝复娶乎。
为汝求婚。
后因指幸姬曰：大家怜绍荣，何不以此赐之。
帝难言不可，微许之。
后趣绍荣拜谢，比起，顾幸姬，已肩舆出宫矣。
帝为之托疾不食者累日。
壬辰，以天平节度使李嗣源为宣武节度使，代李存审为蕃汉内外马步总管。
秋，七月，壬寅，蜀以礼部尚书许寂为中书侍郎、同平章事。
孔谦复短王正言于郭崇韬，又厚赂伶宦，求租庸使，终不获，意怏怏，癸卯，表求解职。
帝怒，以为避事，将置于法，景进救之，得免。
梁所决河连年为曹、濮患，甲辰，命右监门上将军娄继英督汴、滑兵塞之。
未几，复坏。
庚申，置威塞军于新州。
八月，戊辰，蜀主以右定远军使王宗锷为招讨马步使，帅二十一军屯洋州；乙亥，以长直马军使林思谔为昭武节度使，戍利州以备唐。
租庸使王正言病风，恍惚不能治事，景进屡以为言。
癸酉，以副使、卫尉卿孔谦为租庸使，右威卫大将军孔循为副使。
循即赵殷衡也，梁亡，复其姓名。
谦自是得行其志，重敛急征以充帝欲，民不聊生。
癸未，赐谦号丰财赡国功臣。
帝复遣使者李彦稠入蜀，九月，己亥，至成都。
癸卯，帝猎于近郊。
契丹攻渤海，无功而还。
蜀前山南节度使兼中书令王宗俦以蜀主失德，与王宗弼谋废立，宗弼犹豫未决。
庚戌，宗俦忧愤而卒。
宗弼谓枢密使宋光嗣、景润澄等曰：宗俦教我杀尔曹，今日无患矣。
光嗣辈俯伏泣谢。
宗弼子承班闻之，谓人曰：吾家难乎免矣。
乙卯，蜀主以前镇江军节度使张武为峡路应援招讨使。
丁巳，幽州言契丹入寇。
冬，十月，辛未，天平节度使李存霸、平卢节度使符习言：属州多称直奉租庸使贴指挥公事，使司殊不知，有紊规程。
易定言契丹入寇。
蜀宣徽北院使王承休请择诸军骁勇者万二千人，置驾下左、右龙武步骑四十军，兵械给赐皆优异于它军，以承休为龙武军马步都指挥使，以裨将安重霸副之，旧将无不愤耻。
重霸，云州人，以狡佞贿赂事承休，故承休悦之。
镠厚贡献，并赂权要，求金印、玉册、赐诏不名、称国王。
吴王如白沙观楼船，更命白沙曰迎銮镇。
十一月，蜀主遣其翰林学士欧阳彬来聘。
彬，衡山人也。
又遣李彦稠东还。
癸卯，帝帅亲军猎于伊阙，命从官拜梁太祖墓。
蜀以唐修好，罢威武城戍，召关宏业等二十四军还成都。
戊申，又罢武定、武兴招讨刘潜等三十七军。
丁巳，赐护国节度使李继麟铁券，以其子令德、令锡皆为节度使，诸子胜衣者即拜官，宠冠列藩。
庚申，蔚州言契丹入寇。
辛酉，蜀主罢天雄军招讨，命王承骞等二十九军还成都。
十二月，乙丑朔，蜀主以右仆射张格兼中书侍郎、同平章事。
初，格之得罪，中书吏王鲁柔乘危窘之；及再为相用事，杖杀之。
许寂谓人曰：张公才高而识浅，戮一鲁柔，他人谁敢自保。
此取祸之端也。
蜀主罢金州屯戍，命王承勋等七军还成都。
己巳，命宣武节度使李嗣源将宿卫兵三万七千人赴汴州，遂如幽州御契丹。
蜀安重霸劝王承休求秦州节度使，承休言于蜀主曰：秦州多美妇人，请为陛下采择以献。
乙亥，蜀主以前武德节度使兼中书令徐延琼为京城内外马步都指挥使。
延琼以外戚代王宗弼居旧将之右，众皆不平。
壬午，北京言契丹寇岚州。
辛卯，蜀主改明年元曰咸康。
卢龙节度使李存贤卒。
是岁，蜀主徙普王宗仁为卫王。
雅王宗辂为幽王，褒王宗纪为赵王，荣王宗智为韩王，兴王宗泽为宋王，彭王宗鼎为鲁王，忠王宗平为薛王，资王宗特为莒王；宗辂、宗智、宗平皆罢军役。
后唐庄宗光圣神闵孝皇帝同光三年（乙酉公元925年）。
春，正月，甲午朔，蜀大赦。
契丹寇幽州。
庚子，帝发洛阳；庚戌，至兴唐。
诏平卢节度使苻习治酸枣遥堤以御决河。
二月，甲戌，以横海节度使李绍斌为卢龙节度使。
丙子，李嗣源奏败契丹于涿州。
且群臣或从陛下岁久，身经百战，所得不过一州。
汉主闻帝灭梁而懼，遣宫苑使何词入贡，且觇中国强弱。
甲申，词至魏。
及还，言帝骄淫无政，不足畏也。
汉主大悦，自是不复通中国。
帝性刚好胜，不欲权在臣下，入洛之后，信伶宦之谗，颇疏忌宿将。
李嗣源家在太原，三月，丁酉，表卫州刺史李从珂为北京内牙马步都指挥使以便其家，帝怒曰：嗣源握兵权，居大镇，军政在吾，安得为其子奏请。
己酉，帝发兴唐，自德胜济河，历杨村、戚城，观昔时战处，指示群臣以为乐。
洛阳宫殿宏邃，宦者欲上增广嫔御，诈言宫中夜见鬼物。
上欲使符咒者攘之，宦者曰：臣昔逮事咸通、乾符天子，当是时，六宫贵贱不减万人。
今掖庭太半空虚，故鬼物游之耳。
上乃命宦者王允平、伶人景进采择民间女子，远至太原、幽、镇，以充后庭，不啻三千人，不问所从来。
上还自兴唐，载以牛车，累累盈路。
张宪奏：诸营妇女亡逸者千馀人，虑扈从诸军挟匿以行。
其实皆入宫矣。
夏，四月，癸亥朔，日有食之。
庚寅，中书侍郎、同平章事赵光胤卒。
闽王审知寝疾，命其子节度副使延翰权知军府事。
自春夏大旱，六月，壬申，始雨。
帝曰：吾自用内府钱，无关经费。
帝将伐蜀，辛卯，诏天下括市战马。
吴镇海节度判官、楚州团练使陈彦谦有疾，徐知诰恐其遗言及继嗣事，遗之医药金帛，相属于道。
彦谦临终，密留中遗徐温，请以所生子为嗣。
秋，七月，甲午，成德节度使李嗣源以边事稍弭，表求入朝省太后，帝不许。
八月，癸未，杖杀河南令罗贯。
初，贯为礼部员外郎，性强直，为郭崇韬所知，用为河南令。
丁亥，遣吏部侍郎李德休等赐吴越国王玉册、金印，红袍御衣。
九月，蜀主与太后、太妃游青城山，历丈人观、上清宫，遂至彭州阳平化、汉州三学山而还。
乙未，立皇子继岌为魏王。
丁酉，帝与宰相议伐蜀，威胜节度使李绍钦素谄事宣徽使李绍宏，绍宏荐绍钦有盖世奇才，虽孙、吴不如，可以大任。
众举李嗣源，崇韬曰：契丹方炽，总管不可离河朔。
庚子，以魏王继岌充西川四面行营都统，崇韬充东北面行营都招讨制置等使，军事悉以委之。
又以荆南节度使高季兴充东南面行营都招讨使，凤翔节度使李继曮充都供军转运应接等使，同州节度使李令德充行营副招讨使，陕州节度使李绍琛充蕃汉马步军都排陈斩斫使兼马步军都指挥使，西京留守张筠充西川管内安抚应接使，华州节度使毛璋充左厢马步都虞候，邠州节度使董璋充右厢马步都虞候，客省使李严充西川管内招抚使，将兵六万伐蜀，仍诏季兴自取夔、忠、万三州为巡属。
自六月甲午雨，罕见日星，江河百川皆溢，凡七十五日乃霁。
又荐邺都副留守张宪谨重有识，可为相，戊申，大军西行。
蜀安重霸劝王承休请蜀主东游秦州。
冬，十月，排陈斩斫使李绍琛与李严将骁骑三千、步兵万人为前锋，招讨判官陈乂至宝鸡，称疾乞留。
李愚厉声曰：陈乂见利则进，懼难则止。
今大军涉险，人心易摇，宜斩以徇。
由是军中无敢顾望者。
乂，蓟州人也。
丁丑，李绍琛攻蜀威武城，蜀指挥使唐景思将兵出降；城使周彦禋等知不能守，亦降。
己卯，蜀主至利州，威武败卒奔还，始信唐兵之来。
王宗弼、宋光嗣言于蜀主曰：东川、山南兵力尚完，陛下但以大军扼利州，唐人安敢悬兵深入。
从之。
庚辰，以随驾清道指挥使王宗勋、王宗俨、兼侍中王宗昱为三招讨，将兵三万逆战。
从驾兵自绵、汉至深渡，千里相属，皆怨愤，曰：龙武军粮赐倍于它军，它军安能御敌。
李绍琛等过长举，兴州都指挥使程奉琏将所部兵五百来降，且请先治桥栈以俟唐军，由是军行无险阻之虞。
辛巳，兴州刺史王承鉴弃城走，绍琛等克兴州，郭崇韬以唐景思摄兴州刺史。
乙酉，成州刺史王承朴弃城走。
李绍琛等与蜀三招讨战于三泉，蜀兵大败，斩首五千级，馀众溃走。
又得粮十五万斛于三泉，由是军食优足。
戊子，葬贞简太后于坤陵。
李绍琛昼夜兼行趣利州。
天雄节度使王承休与副使安重霸谋掩击唐军，重霸曰：击之不胜，则大事去矣。
蜀中精兵十万，天下险固，唐兵虽勇，安能直度剑门邪。
然公受国恩，闻难不可不赴，愿与公俱西。
承休素亲信之，以为然。
重霸请赂羌人买文、扶州路以归；承休从之，使重霸将龙武军及所募兵万二千人以从。
将行，州人饯于城外。
承休上道，重霸拜于马前曰：国家竭力以得秦、陇，若从开府还朝，谁当守之。
开府行矣，重霸请为公留守。
承休业已上道，无如之何，遂与招讨副使王宗汭自扶、文而南。
其地皆不毛，羌人抄之，且战且行，士卒冻馁，比至茂州，馀众二千而已。
重霸遂以秦、陇来降。
高季兴常欲取三峡，畏蜀峡路招讨使张武威名，不敢进。
至是，乘唐兵势，使其子行军司马从诲权军府事，自将水军上峡取施州。
张武以铁锁断江路，季兴遣勇士乘舟斫之。
会风大起，舟絓于锁，不能进退，矢石交下，坏其战舰，季兴轻舟遁去。
既而闻北路陷败，以夔、忠、万三州遣使诣魏王降。
后唐庄宗光圣神闵孝皇帝同光三年（乙酉公元925年）。
十一月，丙申，蜀主至成都，百官及后宫迎于七里亭。
蜀主入妃嫔中作回鹘队入宫。
丁酉，出见群臣于文明殿，泣下沾襟，君臣相视，竟无一言以救国患。
戊戌，李绍琛至利州，修桔柏浮梁。
昭武节度使林思谔先弃城奔阆州，遣使请降。
甲辰，魏王继岌至剑州，蜀武信节度使兼中书令王宗寿以遂、合、渝、泸、昌五州降。
王宗弼至成都，登大玄门，严兵自卫。
蜀主及太后自往劳之，宗弼骄慢无复臣礼。
乙巳，劫迁蜀主及太后後宫诸王于西宫，收其玺绶，使亲吏于义兴门邀取内库金帛，悉归其家。
其子承涓杖剑入宫，取蜀主宠姬数人以归。
丙午，宗弼自称权西川兵马留后。
李绍琛进至绵州，仓库民居已为蜀兵所燔，又断绵江浮梁，水深，无舟楫可渡，绍琛谓李严曰：吾悬军深入，利在速战。
己酉，魏王继岌至绵州，蜀主命翰林学士李昊草降表，又命中书待郎、同平章事王锴草降书，遣兵部侍郎欧阳彬奉之以迎继岌及郭崇韬。
王宗弼称蜀君臣久欲归命，而内枢密使宋光嗣、景润澄、宣徽使李周辂、欧阳晃荧惑蜀主；皆斩之，函首送继岌。
辛亥，继岌至德阳。
又使其子承班以蜀主后宫及珍玩赂继岌及郭崇韬，求西川节度使，继岌曰：此皆我家物，奚以献为。
高季兴闻蜀亡，方食，失匕箸，曰：是老夫之过也。
梁震曰：不足忧也。
唐主得蜀益骄，亡无日矣，安知其不为吾福。
楚王殷闻蜀亡，上表称：臣已营衡麓之间为菟裘之地，愿上印绶以保馀龄。
上优诏慰谕之。
平蜀之功，李绍琛为多，位在董璋上。
而璋素与郭崇韬善，崇韬数召璋与议军事。
绍琛心不平，谓璋曰：吾有平蜀之功，公等朴樕相从，反呫嗫于郭公之门，谋相倾害。
吾为都将，独不能以军法斩公邪。
璋诉于崇韬。
十二月，崇韬表璋为东川节度使，解其军职。
绍琛愈怒，曰：吾冒白刃，陵险阻，定两川，璋乃坐有之邪。
乃见崇韬言：东川重地，任尚书有文武才。
宜表为帅。
崇韬怒曰：绍琛反邪，何敢违吾节度。
绍琛懼而退。
会宋光葆自梓州来，诉王宗弼诬杀宋光嗣等。
又，崇韬征犒军钱数万缗于宗弼，宗弼靳之，士卒怨怒，夜，纵火喧噪。
崇韬欲诛宗弼以自明，己巳，白继岌收宗弼及王宗勋、王宗渥，皆数其不忠之罪，族诛之，籍没其家。
蜀人争食宗弼之肉。
辛未，闽忠懿王审知卒，子延翰自称威武留后。
汀州民陈本聚众三万围汀州，延翰遣右军都监柳邕等将兵二万讨之。
癸酉，王承休、王宗汭至成都，魏王继岌诘之曰：居大镇，拥强兵，何以不拒战。
对曰：畏大王神武。
曰：然则何不降。
对曰：王师不入境。
曰：所俱入羌者几人。
对曰：万二千人。
曰：今归者几人。
对曰：二千人。
曰：可以偿万人之死矣。
皆斩之，并其子。
丙子，以知北都留守事孟知祥为西川节度使、同平章事，促召赴洛阳。
帝议选北都留守，枢密承旨段徊等恶邺都留守张宪，不欲其在朝廷，皆曰：北都非张宪不可。
宪虽有宰相器，今国家新得中原，宰相在天子目前，事有得失，可以改更，比之此都独系一方安危，不为重也。
乃徙宪为太原尹，知北都留守事。
以户部尚书王正言为兴唐尹，知邺都留守事。
正言昏耄，帝以武德使史彦琼为邺都监军。
彦琼，本伶人也，有宠于帝。
魏、博等六州军旅金谷之政皆决于彦琼，威福自恣，陵忽将佐，自正言以下皆谄事之。
长和骠信郑旻遣其布燮郑昭淳求婚于汉，汉主以女增城公主妻之。
长和即唐之南诏也。
成德节度使李嗣源入朝。
闰月，己丑朔，孟知祥至洛阳，帝宠待甚厚。
帝以军储不足，谋于群臣，豆卢革以下皆莫知为计。
吏部尚书李琪上疏，以为：古者量入以为出，计农而发兵，故虽有水旱之灾而无匮乏之忧。
近代税农以养兵，未有农富给而兵不足，农捐瘠而兵丰饱者也。
今纵未能蠲省租税，苟除折纳、纽配之法，农亦可以小休矣。
帝即敕有司如琪所言，然竟不能行。
庚子，彰武、保大节度使兼史书令高万兴卒，以其子保大留后允韬为彰武留后。
辛亥，立皇弟存美为邕王，存霸为永王，存礼为薛王，存渥为申王，存乂为睦王，存确为通王，存纪为雅王。
郭崇韬素疾宦官，尝密谓魏王继岌曰：大王他日得天下，騬马亦不可乘，况任宦官。
宜尽去之，专用士人。
吕知柔窃听，闻之，由是宦官皆切齿。
时成都虽下，而蜀中盗贼群起，布满山林。
壬子，知祥发洛阳。
初，楚王殷既得湖南，不征商旅，由是四方商旅辐湊。
湖南地多铅铁，殷用军都判官高郁策，铸铅铁为钱，商旅出境，无所用之，皆易他货而去，故能以境内所馀之物易天下百货，国以富饶。
湖南民不事桑蚕，郁命民输税者皆以帛代钱，未几，民间机杼大盛。
吴越王镠遣使者沈瑫致书，以受玉册，封吴越国王告于吴。
吴人以其国名与己同，不受书，遣瑫还。
仍戒境上无得通吴越使者及商旅。
后唐明宗圣德和武钦孝皇帝天成元年（丙戌公元926年）。
春，正月，庚申，魏王继岌遣李继曮、李严部送王衍及其宗族百官数千人诣洛阳。
河中节度使、尚书令李继麟自恃与帝故旧，且有功，帝待之厚，苦诸伶宦求丐无厌，遂拒不与。
又曰：崇韬所以敢倔强于蜀者，与河中阴谋，内外相应故也。
魏王继岌将发成都，令任圜权知留事，以俟孟知祥。
诸军部署已定，是日，马彦珪至，以皇后教示继岌，继岌曰：大军垂发，彼无衅端，安可为此负心事。
公辈勿复言。
且主上无敕，独以皇后教杀招讨使，可乎。
李从袭等泣曰：既有此迹，万一崇韬闻之，中涂为变，益不可救矣。
相与巧陈利害，继岌不得已从之。
甲子旦，从袭以继岌之命召崇韬计事，继岌登楼避之。
崇韬方升阶，继岌从者李环挝碎其首，并杀其子廷诲、廷信。
外人犹未之知。
都统推官饶阳李崧谓继岌曰：今行军三千里外，初无敕旨，擅杀大将，大王奈何行此危事。
独不能忍之至洛阳邪。
继岌曰：公言是也，悔之无及。
崧乃召书吏数人，登楼去梯，矫为敕书，用蜡印宣之，军中粗定。
崇韬左右皆窜匿，独掌书记滏阳张砺诣魏王府恸哭久之。
继岌命任圜代崇韬总军政。
魏王通谒李廷安献蜀乐工二百馀人，有严旭者，王衍用为蓬州刺史，帝问曰：汝何以得刺史。
戊辰，孟知祥至成都。
时新杀郭崇韬，人情未安，知祥慰抚吏民，犒赐将卒，去留帖然。
闽人破陈本，斩之。
马彦珪还洛阳，乃下诏暴郭崇韬之罪，并杀其子廷说、廷让、廷议，于是朝野骇惋，群议纷然，帝使宦者潜察之。
景进言：河中人有告变，言李继麟与郭崇韬谋反；崇韬死，又与存乂连谋。
魏王继岌留马步都指挥使陈留李仁罕、马军都指挥使东光潘仁嗣、左厢都指挥使赵廷隐、右厢都指挥使浚仪张业、牙内指挥使文水武漳、骁锐指挥使平恩李廷厚戍成都。
甲申，继岌发成都，命李绍琛帅万二千人为后军，行止常差中军一舍。
二月，己丑朔，以宣徽南院使李绍宏为枢密使。
魏博指挥使杨仁晸，将所部兵戍瓦桥，逾年代归，至贝州，以邺都空虚，恐兵至为变，敕留屯贝州。
时天下莫知郭崇韬之罪，民间讹言云：崇韬杀继岌，自王于蜀，故族其家。
朱友谦子建徽为澶州刺史，帝密敕邺都监军史彦琼杀之。
门者白留守王正言曰：史武德夜半驰马出城，不言何往。
又讹言云：皇后以继岌之死归咎于帝，已弑帝矣，故急召彦琼计事。
人情愈骇。
壬辰晚，有自贝州来告军乱将犯邺都者，都巡检使孙铎等亟诣史彦琼，请授甲乘城为备。
彦琼疑铎等有异志，曰：告者云今日贼至临清，计程须六日晚方至，为备未晚。
孙铎曰：贼既作乱，必乘吾未备，昼夜倍道，安肯计程而行。
请仆射帅众乘城，铎募劲兵千人伏于王莽河逆击之，贼既势挫，必当离散，然后可扑讨也。
必俟其至城下，万一有奸人为内应，则事危矣。
彦琼曰：但严兵守城，何必逆战。
是夜，贼前锋攻北门，弓弩乱发。
时彦琼将部兵宿北门楼，闻贼呼声，即时掠溃。
彦琼单骑奔洛阳。
癸巳，贼入邺都，孙铎等拒战不胜，亡去。
赵在礼据宫城，署皇甫晖及军校赵进为马步都指挥使，纵兵大掠。
进，定州人也。
众推在礼为魏博留后，具奏其状。
北京留守张宪家在邺都，在礼厚抚之，遣使以书诱宪，宪不发封，斩其使以闻。
甲午，以景进为银青光禄大夫、检校右散骑常侍兼御吏大夫、上柱国。
丙申，史彦琼至洛阳。
帝问可为大将者于枢密使李绍宏，绍宏复请用李绍钦，帝许之，令条上方略。
绍钦所请偏裨，皆梁旧将，己所善者，帝疑之而止。
皇后曰：此小事，不足烦大将，绍荣可办也。
帝乃命归德节度使李绍荣将骑三千诣邺都招抚，亦征诸道兵，备其不服。
戊戌，李继曮至凤翔，监军使柴重厚不以符印与之，促令诣阙。
己亥，魏王继岌至利州，李绍琛遣人断桔柏津。
继岌闻之，以任圜为副招讨使，将步骑七千，与都指挥使梁汉颙、监军李延安追讨之。
庚子，邢州左右步直兵赵太等四百人据城自称安国留后；诏东北面招讨副使李绍真讨之。
辛丑，任圜先令别将何建崇击剑门关，下之。
甲辰夜，从马直军士王温等五人杀军使，谋作乱，擒斩之。
乙巳，王衍至长安，有诏止之。
先是，帝诸弟虽领节度使，皆留京师，但食其俸。
戊申，始命护国节度使永王存霸至河中。
丁未，李绍荣以诸道兵再攻邺都。
庚戌，裨将杨重霸帅众数百登城，后无继者，重霸等皆死。
贼知不赦，坚守无降意。
朝廷患之，日发中使促魏王继岌东还。
继岌以中军精兵皆从任圜讨李绍琛，留利州待之，未得还。
李绍荣讨赵在礼久无功，赵太据邢州未下。
沧州军乱，小校王景戡讨定之，因自为留后；河朔州县告乱者相继。
延州言绥、银军乱，剽州城。
董璋将兵二万屯绵州，会任圜讨李绍琛。
既至成都，劝孟知祥为战守备。
知祥浚壕树栅，遣马步都指挥使李仁罕将四万人，骁锐指挥使李延厚将二千人讨绍琛。
三月，丁已朔，李绍真奏克刑州，擒赵太等。
庚申，绍真引兵至邺都，营于城西北，以太等徇于邺都城下而杀之。
辛酉，以威武节度副使王廷翰为威武节度使。
汉州无城堑，树木为栅。
乙丑，任圜进攻其栅，纵火焚之，李绍琛引兵出战于金雁桥，兵败，与十馀骑奔绵竹，追擒之。
孟知祥自至汉州犒军，与任圜、董璋置酒高会，引李绍琛槛车至座中，知祥自酌大卮饮之，谓曰：公已拥节旄，又有平蜀之功，何患不富贵，而求入此槛车邪。
绍琛曰：郭侍中佐命功第一，兵不血刃取两川，一旦无罪族诛；如绍琛辈安保首领。
以此不敢归朝耳。
魏王继岌既获绍琛，乃引兵倍道而东。
孟知祥获陕虢都指挥使汝阴李肇、河中都指挥使千乘侯弘实，以肇为牙内马步都指挥使，弘实副之。
蜀中群盗犹未息，知祥择廉吏使治州县，蠲除横赋，安集流散，下宽大之令，与民更始。
遣左厢都指挥使赵廷隐、右厢都指挥使张业将兵分讨群盗，悉诛之。
李嗣源之为乱兵所逼也，李绍荣有众万人，营于城南，嗣源遣牙将张虔钊、高行周等七人相继召之，欲与共诛乱者。
平卢节度使符习将本军攻邺都，闻李嗣源军溃，引兵归。
至淄州，监军使杨希望遣兵逆击之，习懼，复引兵而西。
青州指挥使王公俨攻希望，杀之，因据其城。
安义监军杨继源谋杀节度使孔勍，勍先诱而杀之。
戊辰，以军食不足，敕河南尹豫借夏秋税；民不聊生。
忠武节度使、尚书令齐王张全义闻李嗣源入邺都，忧懼不食，辛未，卒于洛阳。
李绍荣自邺都退保卫州，奏李嗣源已叛，与贼合。
嗣源长子从审为金枪指挥使，帝谓从审曰：吾深知尔父忠厚，尔往谕朕意，勿使自疑。
帝怜从审，赐名继璟，待之如子。
时齐州防御使李绍虔、泰宁节度使李绍钦、贝州刺史李绍英屯瓦桥，北京右厢马军都指挥使安审通屯奉化军，嗣源皆遣使召之。
绍英，瑕丘人，本姓房，名知温；审通，金全之侄也。
癸酉，诏怀远指挥使白从晖将骑兵扼河阳桥，帝乃出金帛给赐诸军，枢密宣徽使及供奉内使景进等皆献金帛以助给赐。
军士负物而诟曰：吾妻子已殍死，得此何为。
甲戌，李绍荣自卫州至洛阳，帝如鹞店劳之。
绍荣曰：邺都乱兵已遣其党翟建白据博州，欲济河袭晖、汴，愿陛下幸关东招抚之。
帝从之。
吴越王镠有疾，如衣锦军，命镇海、镇东节度使留后传瓘监国。
吴徐温遣使来问疾，左右劝镠勿见，镠曰：温阴狡，此名问疾，实使之觇我也。
强出见之。
温果聚兵欲袭吴越，闻镠疾瘳而止。
镠寻还钱塘。
吴以右仆射、同平章事徐知诰为待中，右仆射严可求兼门下侍郎、同平章事。
庚辰，帝发汜水。
辛已，李嗣源至白皋，遇山东上供绢数船，取以赏军。
安重诲从者争舟，行营马步使陶玘斩以徇，由是军中肃然。
玘，许州人也。
嗣源济河，至滑洲，遣人招符习，习与嗣源会于胙城，安审通亦引兵来会。
知汴州孔循遣使奉表西迎帝，亦遣使北输密款于嗣源，曰：先至者得之。
是日，帝至荥泽东，命龙骧指挥使姚彦温将三千骑为前军，曰：汝曹汴人也，吾入汝境，不欲使它军前驱，恐扰汝室家。
厚赐而遣之。
彦温即以其众叛归嗣源，谓嗣源曰：京师危迫，主上为元行钦所惑，事势已离，不可复事矣。
嗣源曰：汝自不忠，何言之悖也。
即夺其兵。
指挥使潘环守王村寨，有刍粟数万，帝遣骑视之，环亦奔大梁。
帝至万胜镇，闻嗣源已据大梁，诸军离叛，神色沮丧，登高叹曰：吾不济矣。
帝之出关也，扈从兵二万五千，及还，已失万馀人，乃留秦州都指挥使张唐以步骑三千守关。
对曰：陛下赐已晚矣，人亦不感圣恩。
甲申，帝至石桥西，置酒悲涕，谓李绍荣等诸将曰：卿辈事吾以来，急难富贵靡不同之；今致吾至此，皆无一策以相救乎。
诸将百馀人，皆截发置地，誓以死报，因相与号泣。
是日晚，入洛城。
丙戌，宰相、枢密使共奉：魏王西军将至，车驾宜且控扼汜水，收抚散兵以俟之。
帝从之，自出上东门阅骑兵，戒以诘旦东行。
后唐明宗圣德和武钦孝皇帝天成元年（丙戌公元926年）。
夏，四月，丁亥朔，严办将发，骑兵陈于宣仁门外，步兵陈于五凤门外。
从马直指挥使郭从谦不知睦王存乂已死，欲奉之以作乱，帅所部兵自营中露刃大呼，与黄甲两军攻兴教门。
是日，李嗣源至甖子谷，闻之，恸哭，谓诸将曰：主上素得士心，正为群小蔽惑至此，今吾将安归乎。
嗣源之入邺也，前直指挥使平遥侯益脱身归洛阳，庄宗抚之流涕。
辛卯，魏王继岌至兴平，闻洛阳乱，复引兵而西，谋保据凤翔。
向延嗣至凤翔，以庄宗之命诛李绍琛。
初，庄宗命吕、郑二内养在晋阳，一监兵，一监仓库，自留守张宪以下皆承应不暇。
及邺都有变，又命汾州刺史李彦超为北都巡检。
彦超，彦卿之兄也。
庄宗既殂，推官河间张昭远劝张宪奉表劝进，宪曰：吾一书生，自布衣至服金紫，皆出先帝之恩，岂可偷生而不自愧乎。
昭远泣曰：此古人所行，公能行之，忠义不朽矣。
有李存沼者，庄宗之近属，自洛阳奔晋阳，矫传庄宗之命，阴与二内养谋杀宪及彦超，据晋阳拒守。
彦超知之，密告宪，欲先图之。
宪曰：仆受先帝厚恩，不忍为此。
徇义而不免于祸，乃天也。
彦超谋未决，壬辰夜，军士共杀二内养及存沼于牙城，因大掠达旦。
宪闻变，出奔忻州。
会嗣源移书至，彦超号令士卒，城中始安，遂权知太原军府。
百官三笺请嗣源监国，嗣源乃许之。
甲午，入居兴圣宫，始受百官班见。
下令称教，百官称之曰殿下。
庄宗后宫存者犹千馀人，宣徽使选其美少者数百献于监国，监国曰：奚用此为。
对曰：宫中职掌不可阙也。
监国曰：宫中职掌宜谙故事，此辈安知。
乃悉用老旧之人补之，其少年者皆出归其亲戚，无亲戚者任其所适。
蜀中所送宫人亦准此。
乙未，以中门使安重诲为枢密使，镇州别驾张延朗为副使。
监国令所在访求诸王。
通王存确、雅王存纪匿民间，或密告安重诲，重诲与李绍真谋曰：今殿下既监国典丧，诸王宜早为之所，以壹人心。
殿下性慈，不可以闻。
乃密遣人就田舍杀之。
后月馀，监国乃闻之，切责重诲，伤惜久之。
刘皇后与申王存渥奔晋阳，在道与存渥私通。
存渥至晋阳，李彦超不纳，走至风谷，为其下所杀。
徐温、高季兴闻庄宗遇弑，益重严可求、梁震。
梁震荐前陵州判官贵平孙光宪于季兴，使掌书记。
季兴大治战舰，欲攻楚，光宪谏曰：荆南乱离之后，赖公休息士民，始有生意。
若又与楚国交恶，他国乘吾之弊，良可忧也。
季兴乃止。
戊戌，李绍荣至洛阳，监国责之曰：吾何负于尔，而杀吾儿。
绍荣瞋目直视曰：先帝何负于尔。
遂斩之，复其姓名曰元行钦。
李绍真屡荐孔循之才，庚子，以循为枢密副使。
李强宏请复姓马。
魏王继岌自兴平退至武功，宦者李从袭曰：祸福未可知，退不如进，请王亟东行以救内难。
壬寅，以孔循为枢密使。
李绍真、孔循以为唐运已尽，宜自建国号。
监国问左右：何谓国号。
对曰：先帝赐姓于唐，为唐复仇，继昭宗后，故称唐。
戊申，敕中外之臣毋得献鹰犬奇玩之类。
有司劾奏太原尹张宪委城之罪；庚戌，赐宪死。
任圜将征蜀兵二万六千人至洛阳，明宗慰抚之，各令还营。
量留后宫百人，宦官三十人，教坊百人，鹰坊二十人，御厨五十人，自馀任从所适。
诸司使务有名无实者皆废之。
除夏、秋税省耗。
节度、防御等使，正、至、端午、降诞四节听贡奉，毋得敛百姓；刺史以下不得贡奉。
五月，丙辰朔，以太子宾客郑珏、工部尚书任圜并为中书侍郎、同平章事；圜仍判三司。
武宁节度使李绍真、忠武节度使李绍琼、贝州剌吏李绍英、齐州防御使李绍虔、河阳节度使李绍奇、洺州刺史李绍能，各请复旧姓名为霍彦威、苌从简、房知温、王晏球、夏鲁奇、米君立，许之。
从简，陈州人也。
晏球本王氏子，畜于杜氏，故请复姓王。
丁已，初令百官正衙常朝外，五日一赴内殿起居。
宦官数百人窜匿山林，或落发为僧，至晋阳者七十馀人，诏北都指挥使李从温悉诛之。
从温，帝之侄也。
帝以前相州刺史安金全有功于晋阳，壬戌，以金全为振武节度使、同平章事。
丙寅，赵在礼请帝幸邺都。
李彦超入朝，帝曰：河东无虞，尔之力也。
庚午，以为建雄留后。
甲戌，加王延翰同平章事。
愿仿前朝侍讲、侍读、近代直崇政、枢密院，选文学之臣与之共事，以备应对。
戊寅，以安重诲领山南东道节度使。
诏发汴州控鹤指挥使张谏等三千人戍瓦桥。
六月，丁酉，出城，复还，作乱，焚掠坊市，杀权知州、推官高逖。
逼马步都指挥使、曹州刺史李彦饶为帅，彦饶曰：汝欲吾为帅，当用吾命，禁止焚掠。
蜀百官至洛阳，永平节度使兼侍中马全曰：国亡至此，生不如死。
不食而卒。
以平章事王锴等为诸州府刺史、少尹、判官、司马，亦有复归蜀者。
辛丑，滑州都指挥使于可洪等纵火作乱，攻魏博戍兵三指挥，逐出之。
乙巳，敕：朕二名，但不连称，皆无所避。
戊申，加西川节度使孟知祥兼侍中。
高季兴表求夔、忠、万三州为属郡，诏许之。
安重诲恃恩骄横，殿直马延误冲前导，斩之于马前，御史大夫李琪以闻。
秋，七月，重诲白帝下诏，称延陵突重臣，戒谕中外。
壬申，初令百官每五日起居，转对奏事。
命其长子突欲镇东丹，号人皇王，以次子德光守西楼，号元帅太子。
帝遣供奉官姚坤告哀于契丹。
契丹主闻庄宗为乱兵所害，恸哭曰：我朝定儿也。
哭不已。
又谓坤曰：今天子闻洛阳有急，何不救。
丙子，葬光圣神闵孝皇帝于雍陵，庙号庄宗。
丁丑，镇州留后王建立奏涿州剌史刘殷肇不受代，谋作乱，已讨擒之。
己卯，置彰国军于应州。
癸未，再贬豆卢革费州司户，韦说夷州司户。
甲申，革流陵州，说流合州。
孟知祥阴有据蜀之志，阅库中，得铠甲二十万，置左右牙等兵十六营，凡万六千人，营于牙城内外。
八月，乙酉朔，日有食之。
丁亥，契丹述律后使少子安端少君守东丹，与长子突欲奉契丹主之丧，将其众发夫馀城。
初，郭崇韬以蜀骑兵分左、右骁卫等六营，凡三千人；步兵分左、右宁远等二十营，凡二万四千人。
庚寅，孟知祥增置左、右冲山等六营，凡六千人，营于罗城内外；又置义宁等二十营，凡万六千人，分戍管内州县就食；又置左、右牢城四营，凡四千人，分戍成都境内。
公俨又令将士上表请己为帅，诏除登州剌史。
庚子，幽州言契丹寇边，命齐州防御使安审通将兵御之。
九月，壬戌，孟知祥置左、右飞棹兵六营，凡六千人，分戍滨江诸州，习水战以备夔、峡。
癸酉，卢龙节度使李绍斌请复姓赵，从之，仍赐名德钧。
德钧养子延寿尚帝女兴平公主，故德钧成蒙亲任。
延寿本蓚令刘邟之子也。
加楚王殷守尚书令。
壬午，赐李继曮名从曮。
冬，十月，甲申朔，初赐文武官春冬衣。
昭武节度使、同平章事王延翰，骄淫残暴，己丑，自称大闽国王。
立宫殿，置百官，威仪文物皆仿天子之制，群下称之曰殿下。
赦境内，追尊其父审知曰昭武王。
庚子，幽州奏契丹卢龙节度使卢文时来奔。
初，文进为契丹守平州，帝即位，遣间使说之，以易代之后，无复嫌怨。
文进所部皆华人，思归，乃杀契丹戍平州者，帅其众十馀万、车帐八千乘来奔。
初，魏王继岌、郭崇韬率蜀中富民输犒赏钱五百万缗，听以金银缯帛充，昼夜督责，有自杀者，给军之馀，犹二百万缗。
十一月，甲戌，吏部侍郎刘岳上言：告身有褒贬训戒之辞，岂可使其人初不之睹。
闽王延翰蔑弃兄弟，袭位才逾月，出其弟延钧为泉州刺史。
十二月，延禀、延钧合兵袭福州。
延禀顺流先至，福州指挥使陈陶帅众拒之，兵败，陶自杀。
癸已，以卢文进为义成节度使、同平章事。
庚子，以皇子从荣为天雄节度使、同平章事。
赵季良等运蜀金帛十亿至洛阳，时朝迁方匮乏，赖此以济。
后唐明宗圣德和武钦孝皇帝天成二年（丁亥公元927年）。
春，正月，癸丑朔，帝更名亶。
豆卢革、韦说既得罪，朝延议置相，循意不欲用河北人，先已荐郑珏，又荐太常卿崔协。
庚午，初令天下长吏每旬亲引虑系囚。
内八作使杨令芝以事入蜀，至鹿头关，闻严死，奔还。
癸酉，以皇子从厚同平章事，充河南尹，判六军诸卫事。
从厚，从荣之母弟也。
从荣闻之，不悦。
己卯，加枢密使安重诲兼侍中，孔循同平章事。
吴马军都指挥使柴再用戎服入朝，御史弹之，再用恃功不服。
侍中徐知诰阳于便殿误通起居，退而自劾，吴王优诏不问。
知诰固请夺一月俸；由是中外肃然。
契丹改元天显，葬其主阿保机于木叶山。
最后，平州人赵思温当往，思温不行，后曰：汝事先帝尝亲近，何为不行。
帝以冀州刺史乌震三将兵运粮入幽州，二月，戊子，以震为河北道副招讨，领宁国节度使，屯卢台军。
台军临御河之岸，周建乾宁军，东至沧州一百里，西至瀛州百七十里。
代泰宁节度使、同平章事房知温归兗州。
庚寅，以保义节度使石敬瑭兼六军诸卫副使。
丙申，以从马直指挥使郭从谦为景州刺史，既至，遣使族诛之。
高季兴既得三州，请朝廷不除刺史，自以子弟为之，不许。
及夔州刺史潘炕罢官，季兴辄遣兵突入州城，杀戍兵而据之。
朝廷除奉圣指挥使西方邺为刺史，不受；又遣兵袭涪州，不克。
三月，甲寅，以李敬周为武信留后。
丙辰，初置监牧，蕃息国马。
房知温怨震骤来代己，震至，未交印。
壬申，震召知温及诸道先锋马军都指挥使、齐州防御使安神博于东寨，台戍军夹河东西为两寨。
知温诱龙晊所部兵杀震于席上，其众噪于营外，安审通脱身走，夺舟济河，将骑兵按甲不动。
知温恐事不济，亦上马出门，军士揽其辔曰：公当为士卒主，去欲何之。
知温给之曰：骑兵皆在河西，不收取之，独有步兵，何能集事。
遂跃马登舟济河，与审通合谋击乱兵，乱兵遂南行。
骑兵徐踵其后，部伍甚整。
乱者相顾失色，列炬宵行，疲于荒泽，诘朝，骑兵四合击之，乱兵殆尽，馀众复趣故寨，审通已焚之，乱兵进退失据，遂溃。
其匿于丛薄沟塍得免者什无一二。
范延光还至淇门，闻卢台乱，发滑州兵复如邺都，以备奔逸。
帝遣客省使李仁矩如西川，传诏安谕孟知祥及吏民；甲戌，至成都。
刘训兵至荆南，楚王殷遣都指挥使许德勋等将水军屯岳州。
高秀兴坚壁不战，求救于吴，吴人遣水军援之。
夏，四月，庚寅，敕卢台乱兵在营家属并全门处斩。
朝廷虽知房知温首乱，欲安反仄，癸巳，加知温兼侍中。
先是，孟知祥遣牙内指挥使文水武漳迎其妻琼华长公主及子仁赞于晋阳，及凤翔，李从曮闻知祥杀李严，止之，以闻，帝听其归蜀；丙申，至成都。
盐铁判官赵季良与孟知祥有旧，知祥奏留季良为副使。
朝廷不得已，丁酉，以季良为西川节度副使。
李昊归蜀，知祥以为观察推官。
五月，癸丑，以威武留后王延钧为本道节度使、守中书令、琅邪王。
孔循至江陵，攻之不克，遣人入城说高季兴；季兴不逊。
楚王殷遣中军使史光宪入贡，帝赐之骏马十，美女二。
过江陵，高季兴执光宪而夺之，且请举镇自附于吴。
徐温曰：为国者当务实效而去虚名。
高氏事唐久矣，洛阳去江陵不远，唐人步骑袭之甚易，我以舟师溯流救之甚难。
夫臣人而弗能救，使之危亡，能无愧乎。
乃受其贡物，辞其称臣，听其自附于唐。
任圜性刚直，且恃与帝有旧，勇于敢为，权倖多疾之。
旧制，馆券出于户部，安重诲请从内出，与圜争于上前，往复数四，声色俱厉。
上退朝，宫人问上：适与重诲论事为谁。
上曰：宰相。
宫人曰：妾在长安宫中，未尝见宰相、枢密奏事敢如是者，盖轻大家耳。
上愈不悦，卒从重诲议。
圜因求罢三司，诏以枢密承旨孟鹄充三司副使权判。
鹄，魏州人也。
六月，庚辰，太子詹事温辇请立太子。
丙戌，门下侍郎、同平章事任圜罢守太子少保。
己丑，以宣徽北院使张延朗判三司。
壬辰，贬刘训为檀州刺史。
丙申，封楚王殷为楚国王。
西方邺败荆南水于峡中，复取夔、忠、万三州。
后唐明宗圣德和武钦孝皇帝天成二年（丁亥公元927年）。
秋，七月，以归德节度使王晏球为北面副招讨使。
丙寅，升夔州为宁江军，以西方邺为节度使。
癸酉，以与高季兴夔、忠、万三州为豆卢革、韦说之罪，皆赐死。
流段凝于辽州，温韬于德州，刘训于濮州。
任圜请致仕居磁州，许之。
八月，己卯朔，日有食之。
册礼使至长沙，楚王殷始建国，立宫殿，置百官，皆如天子，或微更其名：翰林学士曰文苑学士，知制诰曰知辞制，枢密院曰左右机要司，群下称之曰殿下，令曰教。
以姚彦章为左丞相，许德勋为右丞相，李铎为司徒，崔颖为司空，拓跋恒为仆射，张彦瑶、张迎判机要司。
然管内官属皆称摄，惟朗、桂节度使先除后请命。
恒本姓元，避殷父讯改焉。
九月，帝谓安重诲曰：从荣左右有矫宣朕旨，令勿接儒生，恐弱人志气者。
北都留守李彦超请复姓符，从之。
丙寅，以枢密使孔循兼东都留守。
壬申，契丹来请修好，遣使报之。
冬，十月，乙酉，帝发洛阳，将如汴州；丁亥，至荥阳。
宣武节度使、检校侍中朱守殷疑懼，判官高密孙晨劝守殷反，守殷遂乘城拒守。
或谓安重诲曰：失职在外之人，乘贼未破，或能为患，不如除之。
重诲以为然，奏遣使赐任圜死。
端明殿学士赵凤哭胃重诲曰：任圜义士，安肯为逆。
公滥刑如此，何以赞国。
使者至磁州，圜聚其族酣饮，然后死，神情不挠。
己丑，帝至大梁，四面进攻，吏民缒城出降者甚众。
守殷知事不济，尽杀其族，引颈命左右斩之。
乘城者望见乘舆，相帅开门降。
孙晟奔吴，徐知诰客之。
戊戌，诏免三司逋负近二百万缗。
辛丑，吴大丞相、都督中外诸军事、诸道都统、镇海、宁国节度使兼中书令东海王徐温卒。
初，温子行军司马、忠义节度使、同平章事知询以其兄知诰非徐氏子，数请代之执吴政，温曰：汝曹皆不如也。
严可求及行军副使徐玠屡劝温以知询代知诰，温以知诰孝谨，不忍也。
陈夫人曰：知诰自我家贫贱时养之，奈何富贵而弃之。
可求等言之不已。
温欲帅诸藩镇入朝，劝吴王称帝，将行，有疾，乃遣知询奉表劝进，因留代知诰执政。
知诰草表欲求洪州节度使，俟旦上之，是夕，温凶问至，乃止。
知询亟归金陵。
吴主赠温齐王，谥曰忠武。
山南西道节度使张筠久疾，将佐请见，不许。
癸卯，以保义节度使石敬瑭为宣武节度使，兼侍卫亲军马步都指挥使。
十一月，庚戌，吴王即皇帝位，追尊孝武王曰武皇帝，景王曰景皇帝，宣王曰宣皇帝。
安重诲议伐吴，帝不从。
甲子，吴大赦，改元乾贞。
十二月，戊寅朔，孟知祥发民丁二十万修成都城。
吴主立兄庐江公濛为常山王，弟鄱阳公澈为平原王，兄子南昌公珙为建安王。
初，晋阳相者周玄豹尝言帝贵不可言，帝即位，欲召诣阙。
赵凤曰：玄豹言陛下当为天子，今已验矣，无所复询。
若置之京师，则轻躁狂险之人必辐辏其门，争问吉凶。
自古术士妄言，致人族灭者多矣，非所以靖国家也。
帝乃就除光禄卿致仕，厚赐金帛而已。
汉主如康州。
是岁，蔚、代缘边粟斗不过十钱。
后唐明宗圣德和武钦孝皇帝天成三年（戊子公元928年）。
春，正月，丁巳，吴主立子琏为江都王，璘为江夏王，璆为宜春王，宣帝子庐陵公玢为南阳王。
昭义节度使毛璋所为骄僭，时报赭袍，纵酒为戏，左右有谏者，剖其心而视之。
帝闻之，征为右金吾卫上将军。
契丹陷平州。
二月，丁丑朔，日有食之。
帝将如邺都，时扈驾诸军家属甫迁大梁，又闻将如邺都，皆不说，詾詾有流言。
帝闻之，不果行。
吴自庄宗灭梁以来，使者往来不绝。
庚辰，吴使者至，安重诲以为杨溥敢与朝廷抗礼，遣使窥觇，拒而不受，自是遂与吴绝。
壬辰，宁江节度使西方邺攻拔归州；未几，荆南复取之。
枢密使、同平章事孔循，性狡佞，安重诲亲信之。
孟知祥屡与董璋争盐利，璋诱商旅贩东川盐入西川，知祥患之，乃于汉州置三场重征之，岁得钱七万缗，商旅不复之东川。
楚王殷如岳州，遣六军使袁诠、副使王环、监军马希瞻将水军击荆南，高季兴以水军逆战。
至刘郎洑，希瞻夜匿战舰数十艘于港中；诘旦，两军合战，希瞻出战舰横击之，季兴大败，俘斩以千数，进逼江陵。
季兴请和，归史光宪于楚。
夏，四月，以邺都留守从荣为河东节度使、北都留守，以客省使太原冯赟为副留守，夹马指挥使新平杨思权为步军都指挥使以佐之。
戊寅，以宣武节度使石敬瑭为邺都留守、天雄节度使，加同平章事；以枢密使范延光为成德节度使。
吴右雄武军使苗璘、静江统军王彦章将水军万人攻楚岳州，至君山，楚王殷遣右丞相许德勋将战舰千艘御之。
德勋曰：吴人掩吾不备，见大军，必懼而走。
乃潜军角子湖，使王环夜帅战舰三百，屯杨林浦，绝吴归路。
迟明，吴人进军荆江口，将会荆南兵攻岳州，丁亥，至道人矶。
德勋命战棹都虞侯詹信以轻舟三百出吴军后，德勋以大军当其前，夹击之，吴军大败，虏璘及彦章以归。
初，义武节度使兼中书令王都镇易定十馀年，自除刺史以下官，租赋皆赡本军。
戊戌，吴徙常山王濛为临川王。
辛酉，以天雄节度副使赵敬怡为枢密使。
吴遣使求和于楚，请苗璘、王彦章；楚王殷归之，使许德勋饯之。
六月，辛巳，高季兴复请称藩于吴，吴进季兴爵秦王，帝诏楚王殷讨之。
殷遣许德勋将兵攻荆南，以其子希范为监军，次沙头。
季兴从子云猛指挥使从嗣单骑造楚壁，请与希范挑战决胜，副指挥使廖匡齐出与之斗，拉杀之。
匡齐，赣人也。
王晏球知定州有备，未易急攻，硃弘昭、张虔钊宣言大将畏怯，有诏促令攻城。
先是，诏发西川兵戍夔州，孟知祥遣左肃边指挥使毛重威将三千人往。
顷之，知祥奏夔、忠、万三州已平，请召戍兵还，以省馈运。
帝不许。
知祥阴使人诱之，重威帅其众鼓噪逃归。
帝命按其罪，知祥请而免之。
陕州行军司马王宗寿请葬故蜀主王衍，秋，七月，乙巳，赠衍顺正公，以诸侯礼葬之。
北面招讨使安审通卒。
戊辰，北威武节度使王延钧为闽王。
契丹北走，道路泥泞，人马饥疲，入幽州境。
王建立以目不知书，请罢判三司，不许。
乙未，吴大赦。
戊申，赵德钧献契丹俘惕隐等，诸将皆请诛之，帝曰：此曹皆虏中之骁将，杀之则虏绝望，不若存之以纾边患。
乃赦惕隐等酋长五十人，置之亲卫，馀六百人悉斩之。
契丹遣梅老季素等入贡。
初，卢文进来降，契丹以藩汉都提举使张希崇代之为卢龙节度使，守平州，遣亲将以三百骑监之。
吴王太后殂。
九月，辛巳，荆南败楚兵于白田，执楚岳州刺史李廷规，归于吴。
乙未，敕以温韬发诸陵，段凝反覆，令所在赐死。
己亥，以武宁节度使房知温兼荆南行营招讨使，知荆南行府事；分遣中使发诸道兵赴襄阳，以讨高季兴。
辛丑，徙庆州防御使窦廷琬为金州刺史；冬，十月，廷琬据庆州拒命。
丙午，以横海节度使李从敏兼北面行营副招讨使。
从敏，帝之从子也。
戊申，诏静难节度使李敬周发兵讨窦廷琬。
王都据定州，守备固，伺察严，诸将屡有谋翻城应官军者，皆不果。
帝遣使者促王宴球攻城，晏球与使者联骑巡城，指之曰：城高峻如此，借使主人听外兵登城，亦非梯冲所及。
徒多杀精兵，无损于贼，如此何为。
不若食三州之租，爱民养兵以俟之，彼必内溃。
帝从之。
十一月，有司请为哀帝位庙，诏立庙于曹州。
平卢节度使晋忠武公霍彦威卒。
忠州刺史王雅取归州。
庚寅，皇子从厚纳孔循女为妃，循因之得之大梁，厚结王德妃之党，乞留。
安重诲具奏其事，力排之，礼毕，促令归镇。
甲午，以中书侍郎、同平章事王建立同平章事，充平卢节度使。
丙申，上问赵凤：帝王赐人铁券，何也。
对曰：与之立誓，令其子孙长享爵禄耳。
上曰：先朝受此赐者止三人，崇韬、继麟寻皆族灭，朕得脱如毫厘耳。
因叹息久之。
赵凤曰：帝王心存大信，固不必刻之金石也。
十二月，甲辰，李敬周奏拔庆州，族窦廷琬。
荆南节度使高季兴寝疾，命其子行军司马、忠义节度使、同平章事从诲权知军府事；丙辰，季兴卒。
史馆修撰张昭远上言：臣窃见先朝时，皇弟、皇子皆喜俳优，入则饰姬妾，出则夸仆马；习尚如此，何道能贤。
诸皇子宜精择师傅，令皇子屈身师事之，讲礼义之经，论安危之理。
古者人君即位则建太子，所以明嫡庶之分，塞祸乱之源。
今卜嗣建储，臣未敢轻议。
至于恩泽赐与之间，婚姻省侍之际，嫡庶长幼，宜有所分，示以等威，绝其侥冀。
帝赏叹其言而不能用。
闽王延钧度民二万为僧，由是闽中多僧。
后唐明宗圣德和武钦孝皇帝天成四年（己丑公元929年）。
春，正月，冯赟入为宣徽使，谓执政曰：从荣刚僻而轻易，宜选重德辅之。
王都、秃馁欲突围走，不得出。
二月，癸丑，定州都指挥使马让能开门纳官军，都举族自焚，擒秃馁及契丹二千人。
辛亥，以王晏球为天平节度使，与赵德钧并加兼侍中。
秃馁至大梁，斩于市。
枢密使赵敬怡卒。
甲子，帝发大梁。
丁卯，门下侍郎、同平章事崔协卒于须水。
庚午，帝至洛阳。
王宴球在定州城下，日以私财飨士，自始攻至克城未尝戮一卒。
三月，辛巳，晏球入朝，帝美其功；晏球谢久烦馈运而已。
皇子右卫大将军从璨性刚，安重诲用事，从璨不为之屈。
横山蛮寇邵州。
楚王殷命其子武安节度副使、判长沙府希声知政事，总录内外诸军事，自是国政先历希声，乃闻于殷。
夏，四月，庚子朔，禁铁锡钱。
时湖南专用锡钱，铜钱一直锡钱百，流入中国，法不能禁。
丙午，楚六军副使王环败荆南兵于石首。
初令缘边置场市党项马，不令诣阙。
先是，党项皆诣阙，以贡马为名，国家约其直酬之，加以馆谷赐与，岁费五十馀万缗。
有司苦其耗蠹，故止之。
壬子，以皇子从荣为河南尹、判六军诸卫事，从厚为河东节度使、北都留守。
契丹寇云州。
甲寅，以端明殿学士、兵部侍郎赵凤为门下侍郎、同平章事。
五月，乙酉，中书言：太常改谥哀帝日昭宣光烈孝皇帝，庙号景宗。
既称宗则应入太庙，在别庙则不应称宗。
乃去庙号。
帝将祀南郊，遣客省使李仁矩以诏谕两川，今西川献钱一百万缗，东川五十万缗；皆辞以军用不足，西川献五十万缗，东川献十万缗。
高季兴之叛也，其子从诲节谏，不听。
从诲既袭位，谓僚佐曰：唐近而吴远，舍近臣远，非计也。
乃因楚王殷以谢罪于唐。
又遗山南东道节度使安元信书，求保奏，复修职贡。
丙申，元信以从诲书闻，帝许之。
契丹寇云州。
六月，戊申，复以邺都为魏州，留守、皇城使并停。
庚申，高从诲自称前荆南行军司马、归州刺史，上表求内附。
秋，七月，甲申，以从诲为荆南节度使兼侍中。
己丑，罢荆南招讨使。
八月，吴武昌节度使兼侍中李简以疾求还江都，癸丑，卒于采石。
初，楚王殷用都军判官高郁为谋主，国赖以富强，邻国皆疾之。
九月，上与冯道从容语及年谷屡登，四方无事。
鄜州兵戍东川者归本道，董璋擅留其壮者，选赢老归之，仍收其甲兵。
癸巳，西川右都押牙孟容弟为资州税官，坐自盗抵死，观察判官冯瑑、中门副使王处回为之请，孟知祥曰：虽吾弟犯法，亦不可贷，况他人乎。
吴越王镠居其国好自大，朝廷使者曲意奉之则赠遗丰厚，不然则礼遇疏薄。
尝遗安重诲书，辞礼颇倨。
帝遣供奉官乌昭遇、韩玫使吴越，昭遇与玫有隙，使还，玫奏：昭遇见镠，称臣拜舞，谓镠为殿下，及私以国事告镠。
安重诲奏赐昭遇死。
癸巳，制镠以太师致仕，自馀官爵皆削之，凡吴越进奏官、使者、纲吏，令所在系治之。
镠令子传瓘等上表讼冤，皆不省。
初，朔方节度使韩洙卒，弟澄为留后。
吴诸道副都统、镇海宁国节度使兼侍中徐知询自以握兵据上流，意轻徐知诰，数与知诰争权，内相猜忌，知诰患之，内枢密使王令谋曰：公辅政日久，挟天子以令境内，谁敢不从。
壬辰，吴主加尊号曰睿圣文明光孝皇帝，大赦，改元大和。
十二月，吴加徐知诰兼中书令，领宁国节度使。
知诰变色，左右顾，不肯受，知询捧酒不退。
安重诲既以李仁矩镇阆州，使与绵州刺史武虔裕皆将兵赴治。
朝廷又使武信节度使夏鲁奇治遂州城隍，缮甲兵，益兵戍之。
时道路传言，又将割绵、龙为节镇，孟知祥亦懼。
后唐明宗圣德和武钦孝皇帝长兴元年（庚寅公元930年）。
春，正月，董璋遣兵筑七寨于剑门。
辛巳，孟知祥遣赵季良如梓州修好。
鸿胪少卿郭在徽奏请铸当五千、三千、一千大钱；朝廷以其指虚为实，无识妄言，左迁卫尉少卿、同正。
吴徙平原王澈为德化王。
二月，乙未朔，赵季良还成都，谓孟知祥曰：董公贪残好胜，志大谋短，终为西川之患。
壬子，孟知祥、董璋同上表言：两川闻朝廷于阆中建节，绵、遂益兵，无不忧恐。
上以诏书慰谕之。
乙卯，上祀圆丘，大赦，改元。
凤翔节度使兼中书令李从曮入朝陪祀，三月，壬申，制徙从曮为宣武节度使。
癸酉，吴主立江都王琏为太子。
丙子，以宣徽使朱弘昭为凤翔节度使。
康福奏克保静镇，斩李匡宾。
复以安义为昭义军。
帝将立曹淑妃为后，淑妃谓王德妃曰：吾素病中烦，倦于接对，妹代我为之。
庚寅，立淑妃为皇后。
高从诲遣使奉表诣吴，告以坟墓在中国，恐为唐所讨，吴兵援之不及，谢绝之。
吴遣兵击之，不克。
董璋恐绵州刺史武虔裕窥其所为，夏，四月，甲午朔，表兼行军司马，囚之府廷。
宣武节度使符习，自恃宿将，论议多抗安重诲，重诲求其过失，奏之，丁酉，诏习以太子太师致仕。
戊戌，加孟知祥兼中书令，夏鲁奇同平章事。
初，帝在真定，李从珂与安重诲饮酒争言，从珂殴重诲，重诲走免；既醒，悔谢，重诲终衔之。
至是，重诲用事，自皇子从荣、从厚皆敬事不暇。
时从珂为河中节度使、同平章事，重诲屡短之于帝，帝不听。
重诲乃矫以帝命谕河东牙内指挥使杨彦温使逐之。
是日，从珂出城阅马，彦温勒兵闭门拒之，从珂使人扣门诘之曰：吾将汝厚，何为如是。
对曰：彦温非敢负恩，受枢密院宣耳。
请公入朝。
从珂止于虞乡，遣使以状闻。
使者至，壬寅，帝问重诲曰：彦温安得此言。
对曰：此奸人妄言耳，宜速讨之。
帝疑之，欲诱致彦温讯其事，除彦温绛州刺史。
重诲固请发兵击之，乃命西都留守索自通、步军都指挥使药彦稠将兵讨之。
帝令彦稠必生致彦温，吾欲面讯之。
召从珂诣洛阳。
从珂知为重诲所构，驰入自明。
加安重诲兼中书令。
李从珂至洛阳，上责之使归第，绝朝请。
辛亥，索自通等拔河中，斩杨彦温，癸丑，传首来献。
上怒药彦稠不生致，深责之。
安重诲讽冯道、赵凤奏从珂失守，宜加罪。
上曰：吾儿为奸党所倾，未明曲直，公辈何为发此言，意不欲置之人间邪。
此皆非公辈之意也。
二人惶恐而退。
它日，赵凤又言之，上不应。
明日，重诲自言之，上曰：朕昔为小校，家贫，赖此小儿拾马粪自赡，以至今日为天子，曾不能庇之邪。
卿欲如何处之于卿为便。
重诲曰：陛下父子之间，臣何敢言。
惟陛下裁之。
上曰：使闲居私第亦可矣，何用复言。
丙辰，以索自通为河中节度使。
自通至镇，承重诲旨，籍军府甲仗数上之，以为从珂私造，赖王德妃居中保护，从珂由是得免。
士大夫不敢与从珂往来；惟礼部郎中史馆修撰吕琦居相近，时往见之，从珂每月奏请，皆咨琦而后行。
戊午，帝加尊号曰圣明神武文德恭孝皇帝。
安重诲言昭义节度使王建立过魏州有摇众之语，五月，丙寅，制以太傅致仕。
董璋阅集民兵，皆剪发黥面，复于剑门北置永定关，布列烽火。
孟知祥累表请割云安等十三盐监隶西川，以盐直赡宁江屯兵，辛卯，许之。
六月，癸已朔，日有食之。
辛亥，敕防御、团练使、刺史、行军司马、节度副使，自今皆朝廷除之，诸道无得奏荐。
董璋遣兵掠遂、阆镇戍，秋，七月，戊辰，两川以朝廷继遣兵屯遂、阆，复有论奏，自是东北商旅少敢入蜀。
八月，乙未，捧圣军使李行德、十将张俭引告密人边彦温告安重诲发兵，云欲自讨淮南；又引占相者问命。
帝以问侍卫都指挥使安从进、药彦稠，二人曰：此奸人欲离间陛下勋旧耳。
重诲事陛下三十年，幸而富贵，何苦谋反。
臣等请以宗族保之。
帝乃斩彦温，召重诲慰抚之，君臣相泣。
以前忠武节度使张延朗行工部尚书，充三司使。
三司使之名自此始。
吴徐知诰以海州都指挥使王传拯有威名，得士心，值团练使陈宣罢归，知诰许以传拯代之；既而复遣宣还海州，征传拯还江都。
传拯怒，以为宣毁之，己亥，帅麾下入辞宣。
因斩宣，焚掠城郭，帅其众五千来奔。
知诰曰：是吾过也。
免其妻子。
涟水制置使王岩将兵入海州，以岩为威卫大将军，知海州。
传拯，绾之子也，其季父舆为光州刺史。
传拯遣间使持书至光州，舆执之以闻，因求罢归；知诰以舆为控鹤都虞候。
时政在徐氏，典兵宿卫者尤难其人，知诰以舆重厚慎密，故用之。
壬寅，赵凤奏：切闻近有奸人，诬陷大臣，摇国柱石，行之未尽。
帝乃收李行德、张俭，皆族之。
立皇子从荣为秦王；丙辰，立从厚为宋王。
九月，癸亥，西川进奏官苏愿白孟知祥云：朝廷欲大发兵讨两川。
知祥谋于副使赵季良，季良请以东川兵先取遂、阆，然后并兵守剑门，则大军虽来，吾无内顾之忧矣。
知祥从之，遣使约董璋同举兵。
璋移缴利、阆、遂三镇，数其离间朝廷，引兵击阆州。
庚午，知祥以都指挥使李仁罕为行营都部署，汉州刺史赵廷隐副之，简州刺史张业为先锋指挥使，将兵三万攻遂州；别将牙内都指挥使侯弘实、先登指挥使孟思恭将兵四千会璋攻阆州。
东川兵至阆州，诸将皆曰：重璋久蓄反谋，以金帛啖其士卒，锐气不可当，宜深沟高垒以挫之，不过旬日，大军至，贼自走矣。
李仁矩曰：蜀兵懦弱，安能当我精卒。
遂出战，兵未交而溃归。
董璋昼夜攻之，庚辰，城陷，杀仁矩，灭其族。
初，璋为梁将，指挥使姚洪尝隶麾下，至是，将兵千人戍阆州；璋密以书诱之，洪投诸厕。
城陷，璋执洪而让之曰：吾自行间奖拔汝，今日何相负。
洪曰：老贼。
汝昔为李氏奴，扫马粪，得脔炙，感恩无穷。
今天子用汝为节度使，何负于汝而反邪。
汝犹负天子，吾受汝何恩，而云相负哉。
汝奴材，固无耻；吾义士，岂忍为汝所为乎。
吾宁为天子死，不能与人奴并生。
璋怒，然镬于前，令壮士十人刲其肉自啖之，洪至死骂不绝声。
帝置洪二子于近卫，厚给其家。
甲申，以范延光为枢密使，安重诲如故。
丙戌，下制削董璋官爵，兴兵讨之。
丁亥，以孟知祥兼西南面供馈使。
以天雄节度石敬瑭为东川行营都招讨使，以夏鲁奇为之副。
璋使孟思恭分兵攻集州，思恭轻进，败归；璋怒，遣还成都，知祥免其官。
戊子，以石敬瑭权知东川事。
庚寅，以右武卫上将军王思同为西都留守兼行营马步都虞候，为伐蜀前锋。
汉主遣其将梁克贞、李守鄜攻交州，拔之，执静海节度使曲承美以归，以其将李进守交州。
冬，十月，癸巳，李仁罕围遂州，夏鲁奇婴城固守；孟知祥命都押牙高敬柔帅资州义军二万人筑长城环之。
鲁奇遣马军都指挥使康文通出战，文通闻阆州陷，遂以其众降于仁罕。
戊戌，董璋引兵趣利州，遇雨，粮运不继，还阆州。
知祥闻之，惊曰：比破阆中，正欲径取利州，其帅不武，必望风遁去。
吾获其仓廪，据漫天之险，北军终不能西救武信。
今董公僻处阆州，远弃剑阁，非计也。
欲遣兵三千助守剑门；璋固辞曰：此已有备。
钱镠因朝廷册闽王使都裴羽还，附表引咎；其子传瓘及将佐屡为镠上表自诉。
癸卯，敕听两浙纲使自便。
以宣徽北院使冯赟为左卫上将军、北都留守。
丁未，族诛董光业。
楚王殷寝疾，遣使诣阙，请传位于其子希声。
朝廷疑殷已死，辛亥，以希声为起复武安节度使兼侍中。
孟知祥以故蜀镇江节度使张武为峡路行营招收讨伐使，将水军趣夔州，以左飞棹指挥使袁彦超副之。
癸丑，东川兵陷征、合、巴、蓬、果五州。
丙辰，吴左仆射、同平章事严可求卒。
徐知诰以其长子大将军景通为兵部尚书、参政事，知诰将出镇金陵故也。
汉将梁克贞入占城，取其宝货以归。
十一月，戊辰，张武至渝州，刺史张环降之，遂取泸州，遣先锋将朱偓分兵趣黔、涪。
己巳，楚王殷卒，遗命诸子，兄弟相继；置剑于祠堂，曰；违吾命者戮之。
诸将议遣兵守四境，然后发丧，兵部侍郎黄损曰：吾丧君有君，何备之有。
宜遣使诣邻道告终称嗣而已。
石敬瑭入散关，阶州刺史王经贽、泸州刺史冯晖与前锋马步都虞候王思同、步军都指挥使赵在礼引兵出人头山后，过剑门之南，还袭剑门，壬申，克之，杀东川兵三千人，获都指挥使齐彦温，据而守之。
晖，魏州人也。
甲戌，弘贽等破剑州，而大军不继，乃焚其庐舍，取其资粮，还保剑门。
乙亥，诏削孟知祥官爵。
己卯，董璋遣使至成都告急。
知祥闻剑门失守，大懼，曰：董公果误我。
庚辰，遣牙内都指挥使李肇将兵五千赴之，戒之曰：尔倍道兼行，先据剑州，北军无能为也。
又遣使诣遂州，令赵廷隐将万人会屯剑州。
又遣故蜀永平节度使李筠将兵四千趣龙州，守要害。
时天寒，士卒恐懼，观望不进，廷隐流涕谕之曰：今北军势盛，汝曹不力战却敌，则妻子皆为人有矣。
众心乃奋。
董璋自阆州将两川兵屯木马寨。
先是，西川牙内指挥使太谷庞福诚、昭信指挥使谢锽屯来苏村，闻剑门失守，相谓曰：使北军更得剑州，则二蜀势危矣。
遽引部兵千馀人间道趣剑州。
始至，官军万馀人自北山大下，会日暮，二人谋曰：众寡不敌，逮明则吾属无遗矣。
福诚夜引兵数百升北山，大噪于官军营后，锽帅馀众操短兵自其前急击之；官军大惊，空营遁去，复保剑门，十馀日不出。
孟知祥闻之，喜曰：吾始谓弘贽等克剑门，径据剑州，坚守其城，或引兵直趣梓州，董公必弃阆州奔还；我军失援，亦须解遂州之围。
如此则内外受敌，两川震动，势可忧危；今乃焚毁剑州，运粮东归剑门，顿兵不进，吾事济矣。
官军分道趣文州，将袭龙州，为西川定远指挥使潘福超、义胜都头太原沙延祚所败。
甲申，张武卒于渝州；知祥命袁彦超代将其兵。
朱偓将至涪州，武泰节度使杨汉宾弃黔南，奔忠州；偓追至丰都，还取涪州。
知祥以成都支使崔善权武泰留后。
董璋遣前陵州刺史王晖将兵三千会李肇等分屯剑州南山。
丙戌，马希声袭位，称遗命去建国之制，复藩镇之旧。
契丹东丹王突欲自以失职，帅部曲四十人越海自登州来奔。
十二月，壬辰，石敬瑭至剑门。
乙未，进屯剑州北山；赵廷隐陈于牙城后山，李肇、王晖陈于河桥。
敬瑭引步兵进击廷隐，廷隐择善射者五百人伏敬瑭归路，按甲待之，矛矟欲相及，乃扬旗鼓噪击之，北军退走，颠坠下山，俘斩百馀人。
敬瑭又使骑兵冲河桥，李肇以强弩射之，骑兵不能进。
薄暮，敬瑭引去，廷隐引兵蹑之，与伏兵合击，败之。
敬瑭还屯剑门。
癸卯，夔州奏复取开州。
庚戌，以武安节度使马希声为武安、静江节度使，加兼中书令。
石敬瑭征蜀未有功，使者自军前来，多言道险狭，进兵甚难，关右之人疲于转饷，往往窜匿山谷，聚为盗贼。
西川兵先戍夔州者千五百人，上悉纵归。
后唐明宗圣德和武钦孝皇帝长兴二年（辛卯公元931年）。
春，正月，壬戌，孟知祥奉表谢。
庚午，李仁罕陷遂州，夏鲁奇自杀。
癸酉，石敬瑭复引兵至剑州，屯于北山。
孟知祥枭夏鲁奇首以示之。
鲁奇二子从敬瑭在军中，泣请往取其首葬之，敬瑭曰：知祥长者，必葬而父，岂不逾于身首异处乎。
既而知祥果收葬之。
敬瑭与赵廷隐战不利，复还剑门。
丙戌，加高从诲兼中书令。
东川归合州于武信军。
初，凤翔节度使硃弘昭谄事安重诲，连得大镇。
重诲过凤翔，弘昭迎拜马首，馆于府舍，延入寝室，妻子罗拜，奉进酒食，礼甚谨。
重诲为弘昭泣言：谗人交构，几不免，赖主上明察，得保宗族。
重诲既去，弘昭即奏重诲怨望，有恶言，不可令至行营，恐夺石敬瑭兵柄。
又遗敬瑭书，言重诲举措孟浪，若至军前，恐将士疑骇，不战自溃，宜逆止之。
敬瑭大懼，即上言：重诲至，恐人情有变，宜急征还。
宣徽使孟汉琼自西方还，亦言重诲过恶，有诏召重诲还。
二月，己丑朔，石敬瑭以遂、阆既陷，粮运不继，烧营北归。
军前以告孟知祥，知祥匿其书，谓赵季良曰：北军渐进，奈何。
季良曰：不过绵州，必遁。
知祥问其故，曰：我逸彼劳，彼悬军千里，粮尽，能无遁乎。
知祥大笑，以书示之。
两川兵追石敬瑭至利州，壬辰，昭武节度使李彦琦弃城走；甲午，两川兵入利州。
孟知祥以赵廷隐为昭武留后，廷隐遣使密言于知祥曰：董璋多诈，可与同忧，不可与共乐，他日必为公患。
庚子，孟知祥以武信留后李仁罕为峡路行营招讨使，使将水军东略地。
辛丑，以枢密使兼中书令安重诲为护国节度使。
赵凤言于上曰：重诲陛下家臣，其心终不叛主，但以不能周防，为人所谗；陛下不察其心，重诲死无日矣。
上以为朋党，不悦。
乙巳，赵廷隐、李肇自剑州引还，留兵五千戍利州。
丙午，董璋亦还东川，留兵三千戍果、阆。
丁巳，李仁罕陷忠州。
吴徐知诰欲以中书侍郎、内枢使宋齐丘为相，齐丘自以资望素浅，欲以退让为高，谒归洪州葬父，因入九华山，止于应天寺，启求隐居；吴主下诏征之，知诰亦以书招之，皆不至。
知诰遣其子景通自入山敦谕，齐丘始还朝，除右仆射致仕，更命应天寺曰征贤寺。
三月，己未朔，李仁罕陷万州；庚申，陷云安监。
辛酉，赐契丹东丹王突欲姓东丹，名慕华，以为怀化节度使、瑞·慎等州观察使；其部曲及先所俘契丹将惕隐等，皆赐姓名。
惕隐姓狄，名怀忠。
李仁罕至夔州，宁江节度使安崇阮弃镇，与杨汉宾自均、房逃归；壬戌，仁罕陷夔州。
帝既解安重诲枢务，乃召李从珂，泣谓曰：如重诲意，汝安得复见吾。
丙寅，以从珂为左卫大将军。
壬申，横海节度使、同平章事孔循卒。
乙酉，复以钱镠为天下兵马都元帅、尚父、吴越国王，遣监门上将军张篯往谕旨，以向日致仕，安重诲矫制也。
丁亥，以太常卿李愚为中书侍郎、同平章事。
夏，四月，辛卯，以王德妃为淑妃。
闽奉国节度使兼中书令王延禀闻闽王延钧有疾，以次子继升知建州留后，帅建州刺史继雄将水军袭福州。
癸卯，延禀攻西门，继雄攻东门；延钧遣楼船指挥使王仁达将水军拒之。
仁达伏甲舟中，伪立白帜请降，继雄喜，屏左右，登仁达舟慰抚之；仁达斩继雄，枭首于西门。
以宣徽北院使赵延寿为枢密使。
己酉，天雄节度使、同平章事石敬瑭兼六军诸卫副使。
辛亥，以朱弘昭为宣徽南院使。
五月，闽王延钧斩王延禀于市，复其姓名曰周彦琛，遣其弟都教练使延政如建州抚慰吏民。
丁卯，罢亩税麹钱，城中官造麹减旧半价，乡村听百姓自造；民甚便之。
己卯，以孟汉琼知内侍省事，充宣徽北院使。
汉琼，本赵王镕奴也。
时范延光、赵延寿虽为枢密使，惩安重悔以刚愎得罪，每于政事不敢可否；独汉琼与王淑妃居中用事，人皆惮之。
先是，宫中须索稍逾常度，重诲辄执奏，由是非分之求殆绝。
至是，汉琼直以中宫之命取府库物，不复关由枢密院及三司，亦无语文书，所取不可胜纪。
辛巳，以相州刺史孟鹄为左骁卫大将军，充三司使。
昭武留后赵廷隐自成都赴利州，逾月，请兵进取兴元及秦、凤；孟知祥以兵疲民困，不许。
护国节度使兼中书令安重诲内不自安，表请致仕；闰月，庚寅，制以太子太师致仕。
是日，其子崇赞、崇绪逃奔河中。
安崇赞等至河中，重诲惊曰：汝安得来。
既而曰：吾知之矣，此非渠意，为人所使耳。
吾以死徇国，夫复何言。
乃执二子表送诣阙。
明日，有中使至，见重诲，恸哭久之；重诲问其故，中使曰：人言令公有异志，朝廷已遣药彦稠将兵至矣。
重诲曰：吾受国怨，死不足报，敢有异志，更烦国家发兵，贻主上之忧，罪益重矣。
崇赞等至陕，有诏系狱。
皇城使翟光邺素恶重诲，帝遣诣河中察之，曰：重诲果有异志则诛之。
光邺至河中，李从璋以甲士围其第，自入见重诲，拜于庭下。
重诲惊，降阶答拜，从璋奋挝击其首；妻张氏惊救，亦挝杀之。
奏至，己亥，下诏，以重诲离间孟知祥、董璋、钱镠为重诲罪，又诬其欲自击淮南以图兵柄，遣元随窃二子归本道；并二子诛之。
丙午，帝遣西川进奏官苏愿、东川军将刘澄各还本道，谕以安重诲专命，兴兵致讨，今已伏辜。
六月，乙丑，复以李从珂同平章事，充西都留守。
丙子，命诸道均民田税。
闽王延钧好神仙之术，道士陈守元、巫者徐彦林与盛韬共诱之作宝皇宫，极土木之盛，以守元为宫主。
秋，九月，己亥，更赐东凡慕华姓名曰李赞华。
吴镇南节度使、同平章事徐知谏卒；以诸道副都统、镇海节度使、守中收令徐知询代之，赐爵东海郡王。
徐知诰之召知询入朝也，知谏豫其谋。
知询遇其丧于塗，抚棺泣曰：弟用心如此，我亦无憾，然何面见先王于地下乎。
辛丑，加枢密使范延光同平章事。
辛亥，敕解纵五坊鹰隼，内外无得更进。
冯道曰：陛下可谓仁及禽兽。
上曰：不然。
朕昔尝从武皇猎，时秋稼方熟，有兽逸入田中，遣骑取之，比及得兽，馀稼无几。
以是思之，猎有损无益，故不为耳。
冬，十月，丁卯，洋州指挥使李进唐攻通州，拔之。
壬午，以王延政为建州刺史。
十一月，甲申朔，日有食之。
癸巳，苏愿至成都，孟知祥闻甥妷在朝廷者皆无恙，遣使告董璋，欲与之俱上表谢罪。
璋怒曰：孟公亲戚皆完，固宜归附；璋已族灭，尚何谢为。
诏书皆在苏愿腹中，刘澄安得豫闻，璋岂不知邪。
由是复为怨敌。
乙未，李仁罕自夔州引兵还成都。
吴中书令徐知诰表称辅政岁久，请归老金陵；乃以知诰为镇海、宁国节度使，镇金陵，馀官如故，总录朝政如徐温故事。
以其子兵部尚书、参政事景通为司徒、同平章事，知中外左右诸军事，留江都辅政；以内枢使、同平章事王令谋为右仆射，兼门下侍郎；以宋齐丘为右仆射，兼中书侍郎。
赐德胜节度使张崇爵清河王。
十二月，甲寅朔，初听百姓自铸农器并杂铁器，每田二亩，夏秋输农具三钱。
武安、静江节度使马希声闻梁太祖嗜食鸡，慕之，既袭位，日杀五十鸡为膳；居丧无戚容。
庚申，葬武穆王于衡阳，将发引，顿食鸡𦞦数盘，前吏部侍郎潘起讥之曰：昔阮籍居丧食蒸豚；何代无贤。
癸亥，徐知诰至金陵。
昭武留后赵廷隐白孟知祥以利州城堑已完，顷在剑州与牙内都指挥使李肇同功，愿以昭武让肇，知祥褒谕，不许；延隐三让，癸酉，知祥召廷隐还成都，以肇代之。
闽陈守元等称宝皇之命，谓闽王延钧曰：苟能避位受道，当为天子六十年。
延钧信之，丙子，命其子节度使使继鹏权军府事。
延钧避位受箓，道名玄锡。
爱州将杨廷艺养假子三千人，图复交州；汉交州守将李进知之，受其赂，不以闻。
是岁，廷艺举兵围交州，汉主遣承旨程宝将兵救之，未至，城陷。
进逃归，汉主杀之。
宝围交州，廷艺出战，宝败死。
后唐明宗圣德和武钦孝皇帝长兴三年（壬辰公元932年）。
春，正月，枢密使范延光言：自灵州至邠州方渠镇，使臣及外国入贡者多为党项所掠，请发兵击之。
己丑，遣静难节度使药彦稠、前朔方节度使康福将步骑七千讨党项。
乙未，孟知祥妻福庆长公主卒。
孟知祥以朝廷恩意优厚，而董璋塞绵州路，不听遣使入谢，与节度副使赵季良等谋，欲发使自峡江上表，掌书记李昊曰：公不与东川谋而独遣使，则异日负约之责在我矣。
乃复遣使语之，璋不从。
辛未，初令国子监校定《九经》，雕印卖之。
药彦稠等奏破党项十九族，俘二千七百人。
赐高从诲爵勃海王。
吴徐知诰作礼贤院于府舍，聚图书，延士大夫，与孙晟及海陵陈觉谈议时事。
孟知祥三遣使说董璋，以主上加礼于两川，苟不奉表谢罪，恐复致讨；璋不从。
三月，辛丑，遣李昊诣梓州，极论利害，璋见昊，诟怒，不许。
甲辰，闽王延钧复位。
内牙指挥使富阳刘仁杞及陆仁章久用事，仁章性刚，仁杞好毁短人，皆为众所恶。
吾为汝王，汝当禀吾命；不然，吾当归临安以避贤路。
众惧而退。
乃以仁章为衢州刺史，仁杞为湖州刺史。
初，契丹舍利荝剌与惕隐皆为赵德钧所擒，契丹屡遣使请之。
上以问冀州刺史杨檀，对曰：荝剌，契丹之骁将，向助王都谋危社稷，幸而擒之，陛下免其死，为赐已多。
上欲授李赞华以河南藩镇，群臣皆以为不可，上曰：吾与其父约为昆弟，故赞华归我。
吾老矣，后世继体之君，虽欲招之，其可致乎。
夏，四月，癸亥，以赞华为义成节度使，为选朝士为僚属辅之。
赞华但优游自奉，不豫政事；上嘉之，虽时有不法亦不问，以庄宗后宫夏氏妻之。
赞华好饮人血，姬妾多刺臂以吮之；婢仆小过，或抉目，或刀刲火灼；夏氏不忍其残，奏离婚为尼。
乙丑，加宋王从厚兼中书令。
东川节度使董璋会诸将谋袭成都，皆曰必克；前陵州刺史王晖曰：剑南万里，成都为大，时方盛夏，师出无名，必无成功。
璋不从。
孟知祥闻之，遣马军都指挥使潘仁嗣将三千人诣汉州诇之。
五月，壬午朔，廷隐入辞。
董璋檄书至，又有遗季良、廷隐及李肇书，诬之云，季良、廷隐与己通谋，召己令来。
知祥以书授廷隐，廷隐不视，投之于地，曰：不过为反间，欲令公杀副使与廷隐耳。
再拜而行。
知祥曰：事必济矣。
肇素不知书，视之，曰：璋教我反耳。
囚其使者，然亦拥众为自全计。
璋兵至汉州，潘仁嗣与战于赤水，大败，为璋所擒，璋遂克汉州。
癸未，知祥留赵季良、高敬柔守成都，自将兵八千趣汉州，至弥牟镇，赵廷隐陈于镇北。
康福奏党项钞盗者已伏诛，馀皆降附。
壬辰，孟知祥有疾，癸巳，疾甚，中门副使王处回侍左右，庖人进食，必空器而出，以安众心。
李仁罕自遂州来，赵廷隐迎于板桥；仁罕不称东川之功，侵侮廷隐，廷隐大怒。
乙未，知祥疾瘳；丁酉，入梓州。
戊戌，犒赏将士，既罢，知祥谓李仁罕、赵廷隐曰：二将谁当镇此。
仁罕曰：令公再与蜀州，亦行耳。
廷隐不对。
知祥愕然，退，命李昊草牒，俟二将有所推则命一人为留后，昊曰：昔梁祖、庄宗皆兼领四镇，今二将不让，惟公自领之为便耳。
公宜亟还府，更与赵仆射议之。
己亥，契丹使者迭罗卿辞归国，上曰：朕志在安边，不可不少副其求。
乃遣荝骨舍利与之俱归。
契丹以不得荝剌，自是数寇云州及振武。
孟知祥命李仁罕归遂州，留赵廷隐东川巡检，以李昊行梓州军府事。
昊曰：二虎方争，仆不敢受命，愿从公还。
乃以都押牙王彦铢为东川监押。
癸卯，知祥至成都，赵廷隐寻亦引兵西还。
知祥谓李昊曰：吾得东川，为患益深。
昊请其故，知祥曰：自吾发梓州，得仁罕七状，皆云公宜自领东川，不然诸将不服。
廷隐言本不敢当东川，因仁罕不让，遂有争心耳。
君为我晓廷隐，复以阆州为保宁军，益以果、蓬、渠、开四州，往镇之。
吾自领东川，以绝仁罕之望。
廷隐犹不平，请与仁罕斗，胜者为东川；昊深解之，乃受命。
六月，以廷隐为保宁留后。
戊午，赵季良帅将吏请知祥兼镇东川，许之。
季良等又请知祥称王，权行制书，赏功臣，不许。
董璋之起兵攻知祥也，山南西道节度使王思同以闻，范延光言于上曰：若两川并于一贼，抚众守险，则取之益难，宜及其交争，早图之。
上命思同以兴元之兵密规进取。
闽王廷钧谓陈守元曰：为我问宝皇：既为六十年天子，后当何如。
明日，守元入曰：昨夕奏章，得宝皇旨，当为大罗仙主。
徐彦林等亦曰：北庙崇顺王尝见宝皇，其言与守元同。
延钧益自负，始谋称帝。
表朝廷云：钱镠卒，请以臣为吴越王；马殷卒，请以臣为尚书令。
朝廷不报，自是职贡遂绝。
秋，七月朔，朔方奏夏州党项入寇，击败之，追至贺兰山。
己丑，加镇海、镇东军节度使钱元瓘中书令。
庚寅，李存瑰至成都，孟知祥拜泣受诏。
武安、静江节度使马希声以湖南比年大旱，命闭南岳及境内诸神祠门，竟不雨。
辛卯，希声卒，六军使袁诠、潘约等迎镇南节度使希范于朗州而立之。
乙未，孟知祥遣李存瑰还，上表谢罪，且告福庆公主之丧。
自是复称藩，然益骄倨矣。
庚子，以西京留守、同平章事李从珂为凤翔节度使。
废武兴军，复以凤、兴、文三州隶山南西道。
丁未，以门下侍郎，同平章事赵凤同平章事，充安国节度使。
八月，庚申，马希范至长沙；辛酉，袭位。
甲子，孟知祥令李昊为武泰赵季良等五留后草表，请以知祥为蜀王，行墨制，仍自求旌节，昊曰：比者诸将攻取方镇，即有其地，今又自求朝廷节铖及明公封爵，然则轻重之权皆在群下矣；借使明公自请，岂不可邪。
知祥大悟，更令昊为己草表，请行墨制，补两川刺史已下；又表请以季良等五留后为节度使。
初，安重诲欲图两川，自知祥杀李严，每除刺史，皆以东兵卫送之，小州不减五百人，夏鲁奇、李仁矩、武虔裕各数千人，皆以牙队为名。
及知祥克遂、阆、利、夔、黔、梓六镇，得东兵无虑三万人，恐朝廷征还，表请其妻子。
吴徐知诰广金陵城周围二十里。
初，契丹既强，寇抄卢龙诸州皆遍，幽州城门之外，虏骑充斥。
每自涿州运粮入幽州，虏多伏兵于阎沟，掠取之。
及赵德钧为节度使，城阎沟而戍之，为良乡县，粮道稍通。
幽州东十里之外，人不敢樵牧；德钧于州东五十里城潞县而戍之，近州之民始得稼穑。
至是，又于州东北百馀里城三河县以通蓟州运路，虏骑来争，德钧击却之。
九月，庚辰朔，奏城三河毕。
边人赖之。
壬午，以镇南节度使马希范为武安节度使，兼侍中。
孟知祥命其子仁赞摄行军司马，兼都总辖两川牙内马步都军事。
冬，十月，己酉朔，帝复遣李存瓘如成都，凡剑南自节度使、刺史以下官，听知祥差罢讫奏闻，朝廷更不除人；唯不遣戍兵妻子，然其兵亦不复征也。
秦王从荣喜为诗，聚浮华之士高辇等于幕府，与相唱和，颇自矜伐。
每置酒，辄令僚属赋诗，有不如意者面毁袭抵弃。
壬子，从荣入谒，帝语之曰：吾虽不知书，然喜闻儒生讲经义，开益人智思。
吾见庄宗好为诗，将家子文非素习，徒取人窃笑，汝勿效也。
丙辰，幽州奏契丹屯捺剌泊。
前彰义节度使李金全屡献马，上不受，曰：卿在镇为治何如。
勿但以献马为事。
金全，吐谷浑人也。
壬申，大理少卿康澄上疏曰：臣闻童谣非祸福之本，妖祥岂隆替之源。
故雊雉升鼎而桑谷生朝，不能止殷宗之盛；神马长嘶而玉龟告兆，不能延晋祚之长。
是知国家有不足懼者五，有深可畏者六：阴阳不调不足懼，三辰失行不足懼，小人讹言不足懼，山崩川涸不足懼，蟊贼伤稼不足懼；贤人藏匿深可畏，四民迁业深可畏，上下相徇深可畏，廉耻道消深可畏，毁誉乱真深可畏，直言蔑闻深可畏。
不足懼者，愿陛下存而勿论；深可畏者，愿陛下修而靡忒。
优诏奖之。
秦王从荣为人鹰视，轻佻峻急；既判六军诸卫事，复参朝政，多骄纵不法。
重诲死，王淑妃与宣徽使孟汉琼宣传帝命，范延光、赵延寿为枢密使，从荣皆轻侮之。
河阳节度使、同平章事石敬瑭兼六军诸卫副使，其妻永宁公主与从荣异母，素相憎疾。
十一月，辛巳，以三司使孟鹄为忠武节度使，以忠武节度使冯赟充宣徽南院使，判三司。
鹄本刀笔吏，与范延光乡里厚善，数年间引擢至节度使；上虽知其太速，然不能违也。
乙酉，上以胡寇浸逼北边，命趣议河东帅；石敬瑭欲之，而范延光、赵延寿欲用康义诚，议久不决。
己丑，加枢密使赵延寿同平章事。
吴以诸道都统徐知诰为大丞相、太师，加领得胜节度使；知诰辞丞相、太师。
大同节度使张敬达聚兵要害，契丹竟不敢南下而还。
敬达，代州人也。
蔚州刺史张彦超本沙陀人，尝为帝养子，与石敬瑭有隙；闻敬瑭为总管，举城附于契丹，契丹以为大同节度使。
石敬瑭至晋阳，以部将刘知远、周瑰为都押衙，委以心腹；军事委知远，帑藏委瑰。
瑰，晋阳人也。
十二月，戊午，以康义诚为河阳节度使，兼侍卫亲军马步都指挥使；以朱弘昭为山南东道节度使。
是岁，汉主立其子耀枢为雍正，龟图为康王，弘度为宾王，弘熙为晋王，弘昌为越王，弘弼为齐王，弘雅为韶王，弘泽为镇王，弘操为万王，弘杲为循王，弘暐为思王，弘邈为高王，弘简为同王，弘建为益王，弘济为辩王，弘道为贵王，弘昭为宜王，弘政为通王，弘益为定王；未几，徙弘度为秦王。
后唐明宗圣德和武钦孝皇帝长兴四年（癸巳公元933年）。
春，正月，戊子，加秦王从荣守尚书令，兼侍中。
庚寅，以端明殿学士归义刘昫为中书侍郎、同平章事。
闽人有言真封宅龙见者，闽王延钧更命其宅曰龙跃宫。
遂诣宝皇宫受册，备仪卫，入府，即皇帝位，国号大闽，大赦，改元龙启；更名璘。
追尊父祖，立五庙。
以其僚属李敏为左仆射、门下侍郎，其子节度使继鹏为右仆射、中书侍郎，并同平章事；以亲吏吴勖为枢密使。
唐册礼使裴杰、程侃适至海门，闽主以杰为如京使；侃固求北还，不许。
闽主自以国小地僻，常谨事四邻，由是境内差安。
二月，戊申，孟知祥墨制以赵季良等为五镇节度使。
凉州大将拓跋承谦及耆老上表，请以权知留后孙超为节度使。
乙卯，以马希范为武安、武平节度使，兼中书令。
戊午，定难节度使李仁福卒；庚申，军中立其子彝超为留后。
癸亥，以孟知祥为东西川节度使、蜀王。
乙酉，始下制除赵季良等为五镇节度使。
言事者请为亲王置师傅，宰相畏秦王从荣，不敢除人，请令王自择。
秦王府判官、太子詹事王居敏荐兵部侍郎刘瓚于从荣，从荣表请之。
癸丑，以瓒为秘书监、秦王傅，前襄州支使山阳鱼崇远为记室。
瓒自以左迁，泣诉，不得免。
王府参佐皆新进少年，轻脱谄谀，瓒独从容规讽，从荣不悦。
瓒虽为傅，从荣一概以僚属待之，瓒有难色；从荣觉之，自是戒门者勿为通，月听一至府，或竟日不召，亦不得食。
李彝超不奉诏，遣共兄阿啰王守青岭门，集境内党项诸胡以自救。
药彦稠等进屯芦关，彝超遣党项抄粮运及攻具，官军自芦关退保金明。
闽王璘立子继鹏为福王，充宝皇宫使。
五月，戊寅，立皇子从珂为潞王，从益为许王，从子天平节度使从温为兗王，护国节度使从璋为洋王，成德节度使从敏为泾王。
庚辰，闽地震，闽主璘避位修道，命福王继鹏权总万机。
初，闽王审知性节俭，府舍皆庳陋；至是，大作宫殿，极土木之盛。
甲申，帝暴得风疾；庚寅，小愈，见群臣于文明殿。
壬辰夜，夏州城上举火，比明，杂虏数千骑救之，安从进遣先锋使宋温击走之。
吴宋齐丘劝徐知诰徙吴主都金陵，知诰乃营宫城于金陵。
帝旬日不见群臣，都人忷懼，或潜窜山野，或寓止军营。
秋，七月，庚辰，帝力疾御广寿殿，人情始安。
安从进攻夏州。
州城赫连勃勃所筑，坚如铁石，劚凿不能入。
又党项万馀骑徜徉四野，抄掠粮饷，官军无所刍牧。
山路险狭，关中民输斗粟束藁费钱数缗，民间困竭不能供。
李彝超兄弟登城谓从进曰：夏州贫瘠，非有珍宝蓄积可以充朝廷贡赋也；但以祖父世守此土，不欲失之。
蕞尔孤城，胜之不武，何足烦国家劳费如此。
幸为表闻，若许其自新，或使之征伐，愿为众先。
上闻之，壬午，命从进引兵还。
其后有知李仁福阴事者，云：仁福畏朝廷除移，扬言结契丹为援，契丹实不与之通也；致朝廷误兴是役，无功而还。
自是夏州轻朝廷，每有叛臣，必阴与之连以邀赂遗。
上疾久未平，征夏州无功，军士颇有流言，乙酉，赐在京诸军优给有差；既赏赉无名，士卒由是益骄。
丁亥，赐钱元瓘爵吴王。
戊子，闽主璘复位。
初，福建中军使薛文杰，性巧佞，璘喜奢侈，文杰以聚敛求媚，璘以为国计使，亲任之。
文杰阴求富民之罪，籍没其财，被榜捶者胸背分受，仍以铜斗火熨之。
建州土豪吴光入朝，文杰利其财，求其罪，将治之；光怨怒，帅其众且万人叛奔吴。
帝以工部尚书卢文纪、礼部郎中吕琦为蜀王册礼使，并赐蜀王一品朝服。
知祥自作九旒冕、九章衣，车服旌旗皆拟王者。
八月，乙巳朔，文纪等至成都。
戊申，知祥服痛冕，备仪卫诣驿，降阶北面受册，升玉辂。
至府门，乘步辇而归。
文纪，简求之孙也。
戊申，群臣上尊号曰圣明神武广道法天文德恭孝皇帝，大赦。
在京及诸道将士各等第优给。
时一月之间再行优给，由是月度益窘。
太仆少卿致仕何泽见上寝疾，秦王从荣权势方盛，冀己复进用，表请立从荣为太子。
上览表泣下，私谓左右曰：群臣请立太子，朕当归老太原旧第耳。
不得已，丙戌，诏宰相枢密使议之。
丁卯，从荣见上，言曰：窃闻有奸人请立臣为太子；臣幼小，且愿学治军民，不愿当此名。
上曰：群臣所欲也。
从荣退，见范延光、赵延寿曰：执政欲以吾为太子，是欲夺我兵柄，幽之东宫耳。
延光等知上意，且懼从荣之言，即具以白上；辛未，制以从荣为天下兵马大元帅。
九月，甲戌朔，吴主立德妃王氏为皇后。
戊寅，加范延光、赵延寿兼侍中。
癸未，中书奏节度使见元帅仪，虽带平章事，亦以军礼廷参，从之。
帝欲加宣徽使、判三司冯赟同平章事；赟父名章。
执政误引故事，庚寅，加赟同中书门下二品，充三司使。
秦王从荣请严卫、捧圣步骑两指挥为牙兵。
每入朝，从数百骑，张弓挟矢，驰骋衢路；令文士试草《檄淮南书》，陈己将廓清海内之意。
从荣不快于执政，私谓所亲曰：吾一旦南面，必族之。
范延光、赵延寿懼，屡求外补以避之。
以上为见己病而求去，甚怒，曰：欲去自去，奚用表为。
齐国公主复为延寿言于禁中，云延寿实有疾，不堪机务。
丙申，二人复言于上曰：臣等非敢惮劳，愿与勋旧迭为之。
亦不敢俱去，愿听一人先出。
若新人不称职，复召臣，臣即至矣。
上乃许之。
戊戌，以延寿为宣武节度使；以山南节道节度使朱弘昭为枢密使、同平章事。
制下，弘昭复辞，上叱之曰：汝辈皆不欲在吾侧，吾蓄养汝辈何为。
弘昭乃不敢言。
吏部侍郎张文宝泛海使杭州，船坏，水工以小舟济之，风飘至天长；从者二百人，所存者五人。
庚子，以前义成节度使李赞化为昭信节度使，留洛阳食其俸。
辛丑，诏大元帅从荣位在宰相上。
吴徐知诰以国中水火屡为灾，曰：兵民困苦，吾安可独乐。
悉纵遣侍妓，取乐器焚之。
闽内枢密使薛文杰说闽王抑挫诸宗室；从子继图不胜忿，谋反，坐诛，连坐者千馀人。
冬，十月，乙卯，范延光、冯赟奏：西北诸胡卖马者往来如织，日月绢无虑五千匹，计耗国用什之七，请委缘边镇戍择诸胡所卖马良者给券，具数以闻。
从之。
戊午，以前武兴节度使孙岳为三司使。
帝以亲军都指挥使、河阳节度使、同平章事康义诚为朴忠，亲任之。
时要近之官多求出以避秦王之祸，义诚度不能自脱，乃令其子事秦王，务以恭顺持两端，冀得自全。
权知夏州事李彝超上表谢罪，求昭雪；壬戌，以彝超为定难军节充使。
十一月，甲戌，上饯范延光，酒罢，上曰：卿今远去，事宜尽言。
对曰：朝廷大事，愿陛下与内久辅臣参决，勿听群小之言。
遂相泣而别。
时孟汉琼用事，附之者共为朋党以蔽惑上听，故延光言及之。
庚辰，改慎州怀化军。
置保顺军于洮州，领洮、鄯等州。
戊子，帝疾复作，己丑，大渐，秦王从荣入问疾，帝俯首不能举。
王淑妃曰：从荣在此。
帝不应。
从荣出，闻宫中皆哭，从荣意帝已殂，明旦，称疾不入。
是夕，帝实小愈，而从荣不知。
从荣自知不为时论所与，恐不得为嗣，与其党谋，欲以兵入侍，先制权臣。
辛卯，从荣遣都押牙马处钧谓朱弘昭、冯赟曰：吾欲帅牙兵入宫中侍疾，且备非常，当止于何所。
二人曰：王自择之。
既而私于处钧曰：主上万福，王宜竭心忠孝，不可妄信人浮言。
从荣怒，复遣处钧谓二人曰：公辈殊不爱家族邪。
何敢拒我。
二人患之，入告王淑妃及宣徽使孟汉琼，咸曰：兹事不得康义诚不可济。
乃召义诚谋之，义诚竟无言，但曰：义诚，将校耳，不敢预议，惟相公所使。
弘昭疑义诚不欲众中言之，夜，邀至私第问之，其对如初。
壬辰，从荣自河南府常服将步骑千人陈于天津桥。
是日黎明，从荣遣马处钧至冯赟第，语之曰：吾今日决入，且居兴圣宫。
公辈各有宗族，处事亦宜详允，祸福在须臾耳。
又遣处钧诣康义诚，义诚曰：王为则奉迎。
赟驰入右掖门，见弘昭、义诚、汉琼及三司使孙岳方聚谋于中兴殿门外，赟具道处钧之言，因让义诚曰：秦王言祸福在须臾，’其事可知，公勿以儿在秦府，左右顾望。
主上拔擢吾辈，自布衣至将相，苟使秦王兵得入此门，置主上何地。
吾辈尚有遗种乎。
义诚未及对，监门白秦王已将兵至端门外。
汉琼指衣起曰：今日之事，危及君父，公犹顾望择利邪。
吾何爱馀生，当自帅兵拒之耳。
即入殿门，弘照、赟随之，义诚不得已，亦随之入。
汉琼见帝曰：从荣反，兵已攻端门，须臾入宫，则大乱矣。
宫中相顾号哭，帝曰：从荣何苦乃尔。
问弘昭等：有诸。
对曰：有之，适已令门者阖门矣。
帝指天泣下，谓义诚曰：卿自处置，勿惊百姓。
控鹤指挥使李重吉，从珂之子也，时侍侧，帝曰：吾与尔父，冒矢石定天下，数脱吾于厄；从荣辈得何力，今乃为人所教，为此悖逆。
我固知此曹不足付大事，当呼尔父授以兵柄耳。
汝为我部闭诸门。
重吉即帅控鹤兵守宫门。
孟汉琼被甲乘马，召马军都指挥使朱洪实，使将五百骑讨从荣。
从荣方据胡床，坐桥上，遣左右召康义诚。
癸巳，冯道帅群臣入见帝于雍和殿，帝雨泣呜咽，曰：吾家事至此，惭见卿等。
宋王从厚为天雄节度使；甲午，遣孟汉琼征从厚，且权知天雄军府事。
丙申，追废从荣为庶人。
执政共议从荣官属之罪，冯道曰：从荣所亲者高辇、刘陟、王说而已，任赞到官才半月，王居敏、司徒诩在病告已半年，岂豫其谋。
居敏尤为从荣所恶，昨举兵向阙之际，与辇、陟并辔而行，指日景曰：来日及今，已诛王詹事矣。
自非与之同谋者，岂得一切诛之乎。
朱弘昭曰：使从荣得入光政门，赞等当如何任使，而吾辈犹有利乎。
且首从差一等耳，今首已孥戮而从皆不问，主上能不以吾辈为庇奸人乎。
冯赟力争之，始议流贬。
时咨议高辇已伏诛。
丁酉，元帅府判官、兵部侍郎任赞、秘书监兼王傅刘瓚、友苏瓚、记室鱼崇远、河南少尹刘陟、判官司徒诩、推官王说等八人并长流，河南巡官李瀚、江文蔚等六人勒归田里，六军判官、太子詹事王居敏、推官郭晙并贬官。
瀚，回之族曾孙也；诩，贝州人；文蔚，建安人也。
文蔚奔吴，徐知诰厚礼之。
初，从荣失道，六军判官、司谏郎中赵远谏曰：大王地居上嗣，当勤修令德，奈何所为如是。
勿谓父子至亲为可恃，独不见恭世子、戾太子乎。
从荣怒，出为泾州判官；及从荣败，远以是知名。
远，字上交，幽州人也。
戊戌，帝殂。
帝性不猜忌，与物无竞，登极之年已逾六十，每夕于宫中焚香祝天曰：某胡人，因乱为众所推；愿天早生圣人，为生民主。
在位年谷屡丰，兵革罕用，校于五代，粗为小康。
辛丑，宋王至洛阳。
闽主尊鲁国太夫人黄氏为皇太后。
闽主好鬼神，巫盛韬等皆有宠。
薛文杰言于闽主曰：陛下左右多奸臣，非质诸鬼神，不能知也。
盛韬善视鬼，宜使察之。
闽主从之。
文杰恶枢密使吴勖，勖在疾，文杰省之，曰：主上以公久疾，欲罢公近密，仆言公但小苦头痛耳，将愈矣。
主上或遣使来问，慎勿以它疾对也。
勖许诺。
明日，文杰使韬言于闽主曰：适见北庙崇顺王讯吴勖谋反，以铜钉钉其脑，金椎击之。
闽主以告文杰，文杰曰：未可信也，宜遣使问之。
果以头痛对，即收下狱，遣文杰及狱吏杂治之，勖自诬服，并其妻子诛之。
由是国人益怒。
吴光请兵于吴，吴信州刺史将延徽不俟朝命，引兵会光攻建州，闽主遣使求救于吴越。
十二月，癸卯朔，始发明宗丧，宋王即皇帝位。
秦王从荣既死，朱洪实妻入宫，司衣王氏与语及秦王，王氏曰：秦王为人子，不在左右侍疾，致人归祸，是其罪也；若云大逆，则厚诬矣。
朱司徒最受王恩，当时不为之辨，惜哉。
洪实闻之，大懼，与康义诚以其语白闵帝，且言王氏私于从荣，为之诇宫中事，辛亥，赐王氏死。
事连王淑妃，淑妃素厚于从荣，帝由是疑之。
丙辰，以天雄左都押牙宋令询为磁州刺史。
朱弘昭以诛秦王立帝为己功，欲专朝政；令询侍帝左右最久，雅为帝所亲信，弘昭不欲旧人在帝侧，故出之。
帝不悦而无如之何。
孟知祥闻明宗殂，谓僚佐曰：宋王幼弱，为政者皆胥史小人，其乱可坐俟也。
帝自终易月之制，即召学士读《贞观政要》、《太宗实录》，有致治之志；然不知其要，宽柔少断。
顺化节度使、同平章事、判明州钱元珦骄纵不法，每请事于王府不获，辄上书悖慢。
吴王元瓘遣牙将仰仁诠诣明州召之，仁诠左右虑元珦难制，劝为之备，仁诠不从，常服径造听事。
闽主改福州为长乐府。
亲从都指挥使王仁达有擒王延禀之功，性慷慨，言事无所避。
闽主恶之，尝私谓左右曰：仁达智有馀，吾犹能御之，非少主臣也。
至是，竟诬以叛，族诛之。
后唐潞王清泰元年（甲午公元934年）。
春，正月，戊寅，闵帝大赦，改元应顺。
壬午，加河阳节度使兼侍卫都指挥使康义诚兼侍中，判六军诸卫事。
朱弘昭、冯赟忌侍卫马军都指挥使、宁国节度使安彦威、侍卫步军都指挥使、忠正节度使张从宾，甲申，出彦威为护国节度使，以捧圣马军都指挥使朱洪实代之；出从宾为彰义节度使，以严卫步军都指挥使皇甫遇代之。
彦威，崞人；遇，真定人也。
戊子，枢密使、同平章事朱弘昭、同中书门下二品冯赟、河东节度使兼侍中石敬瑭并兼中书令。
赟以超迁太过，坚辞不受；己丑，改兼侍中。
壬辰，以荆南节度使高从诲为南平王，武安、武平节度使马希范为楚王。
甲午，以镇海、镇东节度使吴王元瓘为吴越王。
吴徐知诰别治私第于金陵，乙未，迁居私第，虚府舍以待吴主。
吴蒋延徽败闽兵于浦城，遂围建州，闽主璘遣上军使张彦柔、骠骑大将军王延宗将兵万人救建州。
延宗军及中涂，士卒不进，曰：不得薛文杰，不能讨贼。
延宗驰使以闻，国人震恐。
太后及福王继鹏泣谓璘曰：文杰盗弄国权，枉害无辜，下上怨怒久矣。
今吴兵深入，士卒不进，社稷一旦倾覆，留文杰何益。
文杰亦在侧，互陈利害。
曰：吾无如卿何，卿自为谋。
文杰出，继鹏伺之于启圣门外，以笏击之仆地，槛车送军前，市人争持瓦砾击之。
文杰善术数，自云过三日则无患。
部送者闻之，倍道兼行，二日而至，士卒见之踊跃，脔食之；闽主亟遣赦之，不及。
初，文杰以为古制槛车疏阔，更为之，形如木匮，攒以铁铓，内向，动辄触之。
车成，文杰首自入焉。
并诛盛韬。
蒋延徽攻建州垂克，徐知诰以延徽吴太祖之婿，与临川王濛素善，恐其克建州奉濛以图兴复，遣使召之。
延徽亦闻闽兵及吴越兵将至，引兵归；闽人追击，败之，士卒死亡甚众，归罪于都虞侯张重进，斩之。
知诰贬延徽为右威卫将军，遣使求好于闽。
闰月，以左谏议大夫唐汭、膳部郎中、知制诰陈乂皆为给事中，充枢密直学士。
汭以文学从帝，历三镇在幕府。
及即位，将佐之有才者，朱、冯皆斥逐之。
汭性过疏，朱、冯恐帝含怒有时而发，乃引汭于密近，以其党陈乂监之。
丙午，尊皇后为皇太后。
安远节度使符彦超奴王希全、任驾儿见朝廷多事，谋杀彦超，据安州附于吴，夜，叩门称有急递，彦超出至听事，二奴杀之，因以彦超之命召诸将，有不从己者辄杀之。
甲寅，以王淑妃为太妃。
后唐潞王清泰元年（甲午公元934年）。
二月，癸酉，蜀主以武泰节度使赵季良为司空兼门下侍郎、同平章事，领节度使如故。
吴人多不欲迁都者，都押牙周宗言于徐知诰曰：主上西迁，公复须东行，不惟劳费甚大，且违众心。
丙子，吴主遣宋齐丘如金陵，谕知诰罢迁都。
吴主诏徐知诰还府舍。
甲申，金陵大火；乙酉，又火。
知诰疑有变，勒兵自卫。
己丑，复入府舍。
潞王以西都留守王思同当东出之道，尤欲与之相结，遣推官赧诩、押牙朱廷乂等相继诣长安，说以利害，饵以美妓，不从则令就图之。
思同谓将吏曰：吾受明宗大恩，今与凤翔同反，借使事成而荣，犹为一时之叛臣，况事败而辱，流千古之丑迹乎。
遂执诩等，以状闻。
时潞王使者多为邻道所执，不则依阿操两端，惟陇州防御使相里金倾心附之，遣判官薛文遇往来计事。
金，并州人也。
朝廷议讨凤翔。
康义诚不欲出外，恐失军权，请以王思同为统帅，以羽林都指挥使侯益为行营马步军都虞侯。
蜀主以中门使王处回为枢密使。
丁酉，加王思同同平章事，知凤翔行府；以护国节度使安彦威为西面行营都监。
思同虽有忠义之志，而御军无法；潞王老于行陈，将士徼幸富贵者心皆向之。
诏遣殿直楚匡祚执亳州团练使李重吉，幽于宋州。
洋王从璋行至关西，闻凤翔拒命而还。
三月，安彦威与山南西道张虔钊、武定孙汉韶、彰义张从宾、静难康福等五节度使奏合兵讨凤翔。
汉韶，李存进之子也。
乙卯，诸道兵大集于凤翔城下攻之，克东西关城，城中死者甚众。
今朝廷信任谗臣，猜忌骨肉，我何罪而受诛乎。
潞王建大将旗鼓，整众而东，以孔目官虞城刘延朗为腹心。
是日，西面步军都监王景从等自军前奔还，中外大骇。
帝不知所为，谓康义诚等曰：先帝弃万国，朕外守藩方，当是之时，为嗣者在诸公所取耳，朕实无心与人争国。
既承大业，年在幼冲，国事皆委诸公。
朕于兄弟间不至榛梗，诸公以社稷大计见告，朕何敢违。
军兴之初，皆自夸大，以为寇不足平；今事至于此，何方可以转祸。
朕欲自迎潞王，以大位让之，若不免于罪，亦所甘心。
朱弘昭、冯赟大懼，不敢对。
义诚欲悉以宿卫兵迎降为己功，乃曰：西师惊溃，盖主将失策耳。
今侍卫诸军尚多，臣请自往扼其冲要，招集离散以图后效，幸陛下勿为过忧。
帝遣使召石敬瑭，欲令将兵拒之。
义诚固请自行，帝乃召将士慰谕，空府库以劳之，许以平凤翔，人更赏二百缗，府库不足，当以宫中服玩继之。
军士益骄，无所畏忌，负赐物，扬言于路曰：至凤翔更请一分。
遣楚匡祚杀李重吉于宋州；匡祚榜棰重吉，责其家财。
初，马军都指挥使硃洪实为秦王从荣所厚，及朱弘昭为枢密使，洪实以宗史事之；从荣勒兵天津桥，洪实首为孟汉琼击从荣，康义诚由是恨之。
辛酉，帝亲至左藏，给将士金帛。
义诚、洪实共论用兵利害，洪实欲以禁军固守洛阳，曰：如此，彼亦未敢径前，然后徐图进取，可以万全。
义诚怒曰：洪实为此言，欲反邪。
洪实曰：公自欲反，乃谓谁反。
其声渐厉。
帝闻，召而讯之，二人讼于帝前，帝不能辨其是非，遂斩洪实，军士益愤怒。
壬戌，潞王至昭应，闻前军获王思同，王曰：思同虽失计，然尽心所奉，亦可嘉也。
癸亥，至灵口，前军执思同以至，王责让之，对曰：思同起行间，先帝擢之，位至节将，常愧无功以报大恩。
非不知附在王立得富贵，助朝廷自取祸殃，但恐死之日无面目见先帝于泉下耳。
败而衅鼓，固其所也。
请早就死。
王为之改容，曰：公且休矣。
王欲宥之，而杨思权之徒耻见其面。
王之过长安，尹晖尽取思同家资及妓妾，屡言于刘延朗曰：若留思同，虑失士心。
属王醉，不待报，擅杀思同及其妻子。
王醒，怒延朗，嗟惜者累日。
癸亥，制以康义诚为凤翔行营都招讨使，以王思同副之。
甲子，潞王至华州，获药彦稠，囚之。
乙丑，至阌乡。
朝廷前后所发诸军，遇西军皆迎降，无一人战者。
丙寅，康义诚引侍卫兵发洛阳，诏以侍卫马军指挥使安从进为京城巡检；从进已受潞王书，潜布腹心矣。
是日，潞王至灵宝，护国节度使安彦威、匡国节度使安重霸皆降，惟保义节度使康思立谋固守陕城以俟康义诚。
先是，捧圣五百骑戍陕西，为潞王前锋，至城下，呼城上人曰：禁军十万已奉新帝，尔辈数人奚为。
徒累一城人涂地耳。
于是捧圣卒争出迎，思立不能禁，不得已亦出迎。
丁卯，潞王至陕，僚佐说王曰：今大王将及京畿，传闻乘舆已播迁，大王宜少留于此，先移书慰安京城士庶。
王从之，移书谕洛阳文武士庶，惟朱弘昭、冯赟两族不赦外，自馀勿有忧疑。
康义诚军至新安，所部将士自相结，百什为群，弃甲兵，争先诣陕降，累累不绝。
义诚至乾壕，麾下才数十人；遇潞王侯骑十馀人，义诚解所佩弓剑为信，因侯骑请降于潞王。
戊辰，闵帝闻潞王至陕，义诚军溃，忧骇不知所为，急遣中使召朱弘昭谋所向，弘昭曰：急召我，欲罪之也。
赴井死。
安从进闻弘昭死，杀冯赟于第，灭其族，传弘昭、赟首于潞王。
帝欲奔魏州，召孟汉琼使诣魏州为先置；汉琼不应召，单骑奔陕。
初，帝在藩镇，爱信牙将慕容迁，及即位，以为控鹤指挥使；帝将北渡河，密与之谋，使帅部兵守玄武门。
是夕，帝以五十骑出玄武门，谓迁曰：朕且幸魏州，徐图兴复，汝帅有马控鹤从我。
迁曰：生死从大家。
乃阳为团结；帝既出，即阖门不行。
康义诚至陕等罪，潞王责之曰：先帝晏驾，立嗣在诸公；今上亮阴，政事出诸公，何为不能终始，陷吾弟至此乎。
义诚大懼，叩头请死。
王素恶其为人，未欲遽诛，且宥之。
马步都虞侯苌从简、左龙武统军王景戡皆为部下所执，降于潞王，东军尽降。
潞王上笺于太后取进止，遂自陕而东。
夏，四月，庚午朔，未明，闵帝至卫州东数里，遇石敬瑭；帝大喜，问以社稷大计，敬瑭曰：闻康义诚西讨，何如。
陛下何为至此。
帝曰：义诚亦叛去矣。
敬瑭俛首长叹数四，曰：卫州刺史王弘贽，宿将习事，请与图之。
乃往见弘贽问之，弘贽曰：前代天子播迁多矣，然皆有将相、侍卫、府库、法物，使群下有所瞻仰；今皆无之，独以五十骑自随，虽有忠义之心，将若之何。
敬瑭还，见帝于卫州驿，以弘贽之言告。
弓箭库使沙守荣、奔洪进前责敬瑭曰：公明宗爱婿，富贵相与共之，忧患亦宜相恤。
今天子播越，委计于公，冀图兴复，乃以此四者为辞，是直欲附贼卖天子耳。
守荣抽佩刀欲刺之，敬瑭亲将陈晖救之，守荣与晖斗死，洪进亦自刎。
敬瑭牙内指挥使刘知远引兵入，尽杀帝左右及从骑，独置帝而去。
敬瑭遂趣洛阳。
是日，太后令内诸司至乾壕迎潞王，王亟遣还洛阳。
初，潞王罢河中，归私第，王淑妃数遣孟汉琼存抚之。
汉琼自谓于王有旧恩，至渑池西，见王大哭，欲有所陈，王曰：诸事不言可知。
仍自预从臣之列，王即命斩于路隅。
山南西道节度使张虔钊之讨凤翔也，留武定节度使孙汉韶守兴元。
虔钊既败，奔归兴元，与汉韶举两镇之地降于蜀；蜀主命奉銮肃卫马步都指挥使、昭武节度使李肇将兵五千还利州，右匡圣马步都指挥使、宁江节度使张业将兵一万屯大漫天以迎之。
壬申，潞王至蒋桥，百官班迎于路，传教以未拜梓宫，未可相见。
冯道等皆上笺劝进。
王入谒太后、太妃，诣西宫，伏梓宫恸哭，自陈诣阙之由。
冯道帅百官班见，拜，王答拜。
道等复上笺劝进，王立谓道等曰：予之此行，事非获已。
俟皇帝归阙，园寝礼终，当还守藩服，群公遽言及此，甚无谓也。
癸酉，太后下令废少帝为鄂王，以潞王知军国事，权以书诏印施行。
百官诣至德宫门待罪，王命各复其位。
甲戌，太后令潞王宜即皇帝位；乙亥，即位于柩前。
帝之发凤翔也，许军士以入洛人赏钱百缗。
既至，问三司使王玫，以府库之实，对有数百万在。
既而阅实，金、帛不过三万两、匹；而赏军之费计应用五十万缗。
帝怒，玫请率京城民财以足之，数日，仅得数万缗，帝谓执政曰：军不可不赏，人不可不恤，今将奈何。
执政请据屋为率，无问士庶自居及僦者，预借五月僦直，从之。
戊寅，峦至卫州谒见，闵帝问来故，不对。
弘贽数进酒，闵帝知其有毒，不饮，峦缢杀之。
己卯，石敬瑭入朝。
庚辰，以刘昫判三司。
甲申，蜀将张业将兵入兴元、洋州。
乙酉，改元，大赦。
丁亥，以宣徽南院使郝琼权判枢密院，前三司使王玫为宣徽北院使，凤翔节度判官韩昭胤为左谏议大夫、充端明殿学士。
戊子，斩河阳节度使、判六军诸卫兼侍中康义诚，灭其族。
己丑，诛药彦稠。
丙申，葬圣德和武钦孝皇帝于徽陵，庙号明宗。
帝衰绖护从至陵所，宿焉。
五月，丙午，以韩昭胤为枢密使，以庄宅使刘延朗为枢密副使，权知枢密院房暠为宣徽北院使。
暠，长安人也。
帝与石敬瑭皆以勇力善斗，事明宗为左右；然心竞，素不相悦。
帝即位，敬瑭不得已入朝，山陵既毕，不敢言归。
时敬瑭久病赢瘠，太后及魏国公主屡为之言；而凤翔旧将佐多劝帝留之，惟韩昭胤、李专美以为赵延寿在汴，不宜猜忌敬瑭。
帝亦见其骨立，不以为虞，乃曰：石郎不惟密亲，兼自少与吾同艰难；今我为天子，非石郎尚谁托哉。
乃复以为河东节度使。
戊午，以陇州防御使相里金为保义节度使。
丁未，阶州刺史赵澄降蜀。
戊申，以羽林军使杨思权为静难节度使。
己酉，张虔钊、孙汉韶举族迁于成都。
庚戌，以司空兼门下侍郎、同平章事冯道同平章事，充匡国节度使。
以天雄节度使兼侍中范延光为枢密使。
帝之起凤翔也，悉取天平节度使李从曮家财甲兵以供军。
将行，凤翔之民遮马请复以从曮镇凤翔，帝许之，至是，徙从曮为凤翔节度使。
初，明宗为北面招讨使，平卢节度使房知温为副都部署，帝与别将事之，尝被酒忿争，拔刃相拟。
及帝举兵入洛，知温密与行军司马李冲谋拒之，冲请先奉表以观形势，还，言洛中已安定，知温懼，壬戌，入朝谢罪，帝优礼之。
知温贡献甚厚。
吴镇南节度使、守中书令东海康王徐知询卒。
蜀人取成州。
六月，甲戌，以皇子左卫上将军重美为成德节度使、同平章事，兼河南尹，判六军诸卫事。
文州都指挥使成延龟举州附蜀。
吴徐知诰将受禅，忌照武节度使兼中书令临川王濛，遣人告濛藏匿亡命，擅造兵器；丙子，降封历阳公。
刘昫与冯道婚姻。
昫性苛察，李愚刚褊；道既出镇，二人论议多不合，事有应改者，愚谓昫曰：此贤亲家所为，更之不亦便乎。
昫恨之，由是动成忿争，至相诟骂，各欲非时求见，事多凝滞。
帝患之，欲更命相，问所亲信以朝臣闻望宜为相者，皆以尚书左丞姚顗、太常卿卢文纪、秘书监崔居俭对；论其才行，互有优劣。
帝不能决，乃置其名于琉璃瓶，夜焚香祝天，且以筋挟之，首得文纪，次得顗。
秋，七月，辛亥，以文纪为中书侍郎、同平章事。
居俭，荛之子也。
帝欲杀楚匡祚，韩昭胤曰：陛下为天下父，天下之人皆陛下子，用法宜存至公，匡祚受诏检校重吉家财，不得不尔。
丁巳，立沛国夫人刘氏为皇后。
回鹘入贡者多为河西杂虏所掠，诏将军牛知柔帅禁后卫送，与邠州兵共讨之。
吴徐知诰召右仆谢兼中书侍郎、同平章事宋齐丘还金陵，以为诸道都统判官，加司空，于事皆无所关预，齐丘屡请退居，知诰以南园给之。
护国节度使洋王从璋，归德节度使泾王从敏，皆罢镇居洛阳私第，帝待之甚薄；从敏在宋州预杀重吉，帝尤恶之。
尝侍宴禁中，酒酣，顾二王曰：尔等皆何物，辄据雄藩。
二王大懼，太后叱之曰：帝醉矣，尔曹速去。
蜀置永平军于雅州，以孙汉韶为节度使。
复以张虔钊为山南西道节度使、同平章事；虔钊固辞不行。
丙寅，宣遗制，命太子仁赞更名昶，丁卯，即皇帝位。
初，帝以王玫对左藏见财失实，故以刘昫代判三司。
昫命判官高延赏钩考穷核，皆积年逋欠之数，奸吏利其征责丐取，故存之。
昫具奏其状，且请察其可征者急督之，必无可偿者悉蠲之，韩昭胤极言其便。
八月，庚午，诏长兴以前户部及诸道逋租三百三十八万，虚烦簿籍，咸蠲免勿征。
贫民大悦，而三司吏怨之。
辛未，以姚顗为中书侍郎、同平章事。
右龙武统军索自通，以河中之隙，心不自安，戊子，退朝过洛，自投于水而卒。
帝闻之大惊，赠太尉。
丙申，以前安国节度使、同平章事赵凤为太子太保。
九月，癸卯，诏凤翔益兵守东安镇以备蜀。
蜀卫圣诸军都指挥使、武信节度使李仁罕自恃宿将有功，复受顾托，求判六军，令进奏吏宋从会以意谕枢密院，又至学士院侦草麻。
蜀主不得已，甲寅，加仁罕兼中书令，判六军事；以左匡圣都指挥使、保宁节度使赵廷隐兼侍中，为之副。
己未，云州奏契丹入寇，北面招讨使石敬瑭奏自将兵屯百井以备契丹。
辛酉，敬瑭奏振武节度使杨檀击契丹于境上，却之。
蜀奉銮肃卫都指挥使、昭武节度使兼侍中李肇闻蜀主即位，顾望，不时入朝，至汉州，留与亲戚燕饮逾旬；冬，十月，庚午，始至成都，称足疾，扶杖入朝见，见蜀主不拜。
戊寅，左仆射、门下侍郎、同平章事李愚罢守本官，吏部尚书兼门下侍郎、同平章事、判三司刘昫罢为右仆射。
三司吏闻昫罢相，皆相驾，无一人从归第者。
蜀捧圣控鹤都指挥使张公铎与医官使韩继勋、丰德库使韩保贞、茶酒库使安思谦等皆事蜀主于藩邸，素怨李仁罕，共谮之云仁罕有异志；蜀主令继勋等与赵季良，赵廷隐谋，因仁罕入朝，命武士执而杀之。
癸未，下诏暴其罪，并其子继宏及宋从会等数人皆伏诛。
是日，李肇释杖而拜。
蜀渠州都押牙文景琛据城叛，果州刺史李延厚讨平之。
蜀主左右以李肇倨慢，请诛之；戊子，以肇为太子少傅致仕，徙邛州。
吴主加徐知诰大丞相、尚父、嗣齐王、九锡，辞不受。
雄武节度使张延郎将兵围文州，阶州刺史郭知琼拔尖石寨。
蜀李延厚将果州兵屯兴州，遣先登指挥使范延晖将兵救文州，延朗解围而归。
兴州刺史冯晖自乾渠引戍兵归凤翔。
十一月，徐知诰召其子司徒、同平章事景通还金陵，为镇海、宁国节度副大使、诸道副都统、判中外诸军事；以次子牙内马步都指挥使、海州团练使景迁为左右军都军使、左仆射、参政事，留江都辅政。
十二月，己巳，以易州刺史安叔千为振武节度使，齐州防御使尹晖为彰国节度使。
叔千，沙陀人也。
壬申，石敬瑭奏契丹引去，罢兵归。
乙亥，征雄武节度使张延郎为中书侍郎、同平章事、判三司。
辛巳，汉皇后马氏殂。
甲申，蜀葬文武圣德英烈明孝皇帝于和陵，庙号高祖。
乙酉，葬鄂王于徽陵城南，封才数尺；观者悲之。
是岁秋、冬旱，民多流亡，同、华、蒲、绛尤甚。
汉主命判六军秦王弘度募宿卫兵千人，皆市井无赖子弟，弘度昵之。
同平章事杨洞潜谏曰：秦王，国之冢嫡，宜亲端士。
使之治军已过矣，况昵群小乎。
汉主曰：小儿教以戎事，过烦公忧。
终不戒弘度。
洞潜出，见卫士掠商人金帛，商人不敢诉，汉曰：政乱如此，安用宰相。
因谢病归第；久之，不召，遂卒。
后唐潞王清泰二年（乙未公元935年）。
春，正月，丙申朔，闽大赦。
二月，丙寅朔，蜀大赦。
甲戌，以枢密使、天雄节度使兼侍中范延光为宣武节度使兼中书令。
戊寅，蜀主尊母李氏为皇太后。
太后，太原人，本庄宗后宫也，以赐蜀高祖。
己丑，追尊帝母鲁国夫人魏氏曰宣宪皇太后。
闽主立淑妃陈氏为皇后。
初，闽主两娶刘氏，皆士族，美而无宠。
陈后，本闽太祖侍婢金凤也，陋而淫，闽主嬖之，以其族人守恩、匡胜为殿使。
三月，辛丑，以前宣武节度使兼侍中赵延寿为忠武节度使兼枢密使。
以李彝殷为定难节度使。
己酉，赠吴越王元瓘母陈氏为晋国太夫人。
元瓘性孝，尊礼母党，厚加赐与，而未尝迁官，授以重任。
壬戌，以彰圣都指挥使安审琦领顺化节度使。
审琦，金全之子也。
吴加徐景迁同平章事、知左右军事；徐知诰令尚书郎陈觉辅之，谓觉曰：吾少时与宋子嵩论议，好相诘难，或吾舍子嵩还家，或子嵩拂衣而起。
子嵩携衣笥望秦淮门欲去者数矣，吾常戒门者止之。
吾今老矣，犹未遍达时事，况景迁年少当国，故屈吾子以诲之耳。
夏，四月，庚午，蜀以御史中丞龙门毋昭裔为中书侍郎、同平章事。
癸未，加枢密使、刑部尚书韩昭胤中书侍郎、同平章事。
五月，丙申，契丹寇新州及振武。
庚戌，赐振武节度使杨檀名光远。
六月，吴德胜节度使兼中书令柴再用卒。
先是，史官王振尝询其战功，再用曰：鹰犬微效，皆社稷之灵，再用何功之有。
竟不报。
契丹寇应州。
河东节度使、北面总管石敬瑭既还镇，阴为自全之计。
帝好咨访外事，常命端明殿学士李专美、翰林学士李崧、知制诰吕琦、薛文遇、翰林天文赵延乂等更直于中兴殿庭，与语或至夜分。
敬瑭将大军屯忻州，朝廷遣使赐军士夏衣，传诏抚谕，军士呼万岁者数四。
敬瑭懼，幕僚河内段希尧请诛其唱首者，敬瑭命都押衙刘知远斩挟马都将李晖等三十六人以徇。
希尧，怀州人也。
帝闻之，益疑敬瑭。
壬辰，诏：窃盗不计赃多少，并纵火强盗，并行极法。
闽福王继鹏私于宫人李春燕，继鹏请之于陈后，后白闽主而赐之。
秋，七月，以枢密使刘延皓为天雄节度使。
乙巳，以武宁节度使张敬达为北面行营副总管，将兵屯代州，以分石敬瑭之权。
帝深以时事为忧，尝从容让卢文纪等以无所规赞。
丁巳，文纪等上言：臣等每五日起居，与两班旅见，暂获对扬，侍卫满前，虽有愚虑，不敢敷陈。
窃见前朝自上元以来，置延英殿，或宰相欲有奏论，天子欲有咨度，皆非时召对，旁无侍卫，故人得尽言。
望复此故事，惟听机要之臣侍侧。
诏以旧制五日起居，百僚俱退，宰相独升，若常事自可敷奏。
或事应严密，不以其日，或异日听于閤门奏榜子，当尽屏侍臣，于便殿相待，何必袭延英之名也。
吴润州团练使徐知谔，狎昵小人，游燕废务，作列肆于牙城西，躬自贸易。
徐知诰闻之怒，召知谔左右诘责；知谔懼。
或谓知诰曰：忠武王最爱知谔，而以后事传于公。
往年知询失守，论议至今未息。
借使知谔治有能名，训兵养民，于公何利。
知诰感悟，待之加厚。
九月，丙申，吴大赦，改元天祚。
己酉，已宣徽南院使房暠为刑部尚书，充枢密使；宣徽北院使刘延朗为南院使，仍兼枢密副使。
于是延朗及枢密直学士薛文遇等居中用事，暠与赵延寿虽为使长，其听用之言什不三四。
暠随势可否，不为事先；每幽、并遣使入奏，枢密诸人环坐议之，暠多俯首而寐，比觉，引颈振衣，则使者去矣。
启奏除授，一归延朗。
诸方镇、刺史自外入者，必先赂延朗，后议贡献。
赂厚者先，得内地；赂薄者晚，得边陲。
由是诸将帅皆怨愤，帝不能察。
蜀金州防御使全师郁寇金州，拔水寨。
闽主闻变，匿于九龙帐下，乱兵刺之而出。
倣与继鹏杀陈后、陈守恩、陈匡胜、归守明及继鹏弟继韬；继韬素与继鹏相恶故也。
辛巳，继鹏称皇太后令监国，是日，即皇帝位。
初，闽惠宗娶汉主女清远公主，使宦者闽清林延遇置邸于番禺，专掌国信。
汉主赐以大第，禀赐甚厚，数问以闽事。
延遇不对，退，谓人曰：去闽语闽，去越语越，处人宫禁，可如是乎。
汉主闻而贤之，以为内常侍，使钩校诸司事。
延遇闻惠宗遇弑，求归，不许，素服向其国三日哭。
荆南节度使高从诲，性明达，亲礼贤士，委任梁震，以兄事之。
臣光曰：孙光宪见微而能谏，高从诲闻善而能徙，梁震成功而能退，自古有国家者能如是，夫何亡国败家丧身之有。
吴加中书令徐知诰尚父、太师、大丞相、大元帅，进封齐王，备殊礼，以升、润、宣、池、歙、常、江、饶、信、海十州为齐国；知诰辞尚父、丞相，殊礼不受。
闽皇城使、判六军诸卫李倣专制朝政，阴养死士，闽主昶与拱宸指挥使林延皓等图之。
延皓等诈亲附倣，倣待之不疑。
十一月，壬子，倣入朝，延皓等伏卫士数百于内殿，执斩之，枭首朝门。
倣部兵千馀持白梃攻应天门，不克，焚启圣门，夺倣首奔吴越。
诏暴倣弑君及杀继韬等罪，告谕中外。
以建王继严权判六军诸卫，以六军判官永泰叶翘为内宣徽使、参政事。
翘博学质直，闽惠宗擢为福王友，昶以师傅礼待之，多所裨益，宫中谓之国翁”。
昶既嗣位，骄纵，不与翘议国事。
一旦，昶方视事，翘衣道士服过庭中趋出，昶召还，拜之，曰：军国事殷，久不接对，孤之过也。
翘顿首曰：老臣辅导无状，致陛下即位以来无一善可称，愿乞骸骨。
昶曰：先帝以孤属公，政令不善，公当极言，奈何弃孤去。
厚赐金帛，慰谕令复位。
昶元妃梁国夫人李氏，同平章事敏之女，昶嬖李春燕，待夫人甚薄。
翘谏曰：夫人先帝之甥，聘之以礼，奈何以新爱而弃之。
昶不说，由是疏之。
未几，复上书言事，昶批其纸尾曰：一叶随风落御沟。
遂放归永泰，以寿终。
帝嘉马全节之功，召诣阙。
刘延朗求赂，全节无以与之；延朗欲除全节绛州刺史，群议沸腾。
帝闻之，乙卯，以全节为横海留后。
十二月，壬申，以中书侍郎、同平章事充枢密使韩昭胤同平章事，充护国节度使。
乙酉，以前匡国节度使、同平章事冯道为司空。
时久无正拜三公者，朝议疑其职事；卢文纪欲令掌祭祀扫除，道闻之曰：司空扫除，职也，吾何惮焉。
既而文纪自知不可，乃止。
闽主赐洞真先生陈守元号天师，信重之，乃至更易将相、刑罚、选举，皆与之议；守元受赂请托，言无不从，其门如市。
汉中宗孝宣皇帝神爵四年（癸亥公元前58年）。
春，二月，以凤皇、甘露降集京师，赦天下。
颍川太守黄霸在郡前后八年，政事愈治；是时凤皇、神爵数集郡国，颍川尤多。
五月，匈奴单于遣弟呼留若王胜之来朝。
冬，十月，凤皇十一集杜陵。
匈奴握衍朐鞮单于暴虐，好杀伐，国中不附。
会乌桓击匈奴东边姑夕王，颇得人民，单于怒。
姑夕王恐，即与乌禅幕及左地贵人共立稽侯㹪为呼韩邪单于，发左地兵四五万人，西击握衍朐鞮单于，至姑且水北。
未战，握衍朐鞮单于兵败走，使人报其弟右贤王曰：匈奴共攻我，若肯发兵助我乎。
汉中宗孝宣皇帝五凤元年（甲子公元前57年）。
春，正月，上幸甘泉，郊泰畤。
皇太子冠。
秋，七月，匈奴屠耆单于使先贤掸兄右奥鞬王，与乌藉都尉各二万骑屯东方，以备呼韩邪单于。
是时西方呼揭王来与唯犂当户谋，共谗右贤王。
冬，十有二月，乙酉朔，日有食之。
韩延寿代萧望之为左冯翊。
汉中宗孝宣皇帝五凤二年（乙丑公元前56年）。
春，正月，上幸甘泉，郊泰畤。
车骑将军韩增薨。
五月，将军许延寿为大司马、车骑大将军。
丞相丙吉年老，上重之。
萧望之意常轻吉，上由是不悦。
丞相司直奏望之遇丞相礼节倨慢，又使吏买卖，私所附益凡十万三千，请逮捕系治。
秋，八月，壬午，诏左迁望之为太子太傅；以太子太傅黄霸为御史大夫。
匈奴呼韩邪单于遣其弟右谷蠡王等西袭屠耆单于屯兵，杀略万馀人。
屠耆单于闻之，即自将六万骑击呼韩邪单于。
屠耆单于兵败，自杀。
都隆奇乃与屠耆少子右谷蠡王姑瞀楼头亡归汉。
车犂单于东降呼韩邪单于。
冬，十一月，呼韩邪单于左大将乌厉屈与父呼�依畚诶魑露亟约�匈奴乱，率其众数万人降汉；封乌厉屈为新城侯，乌厉温敦为义阳侯。
又语长乐曰：正月以来，天阴不雨，此《春秋》所记，夏侯君所言。
汉中宗孝宣皇帝五凤三年（丙寅公元前55年）。
春，正月，癸卯，博阳定侯丙吉薨。
班固赞曰：古之制名，必由象类，远取诸物，近取诸身。
故《经》谓君为元首，臣为股肱，明其一体相待而成也。
是故君臣相配，古今常道，自然之势也。
近观汉相，高祖开基，萧、曹为冠；孝宣中兴，丙、魏有声。
是时黜陟有序，众职修理，公卿多称其位，海内兴于礼让。
览其行事，岂虚虖哉。
二月，壬辰，黄霸为丞相。
时京兆尹张敞舍鹖雀飞集丞相府，霸以为神雀，议欲以闻。
敞奏霸曰：窃见丞相请与中二千石、博士杂问郡、国上计长史、守丞为民兴利除害，成大化，条其对。
夫宣明教化，通达幽隐，使狱无冤刑，邑无盗贼，君之职也。
侍中、乐陵侯高，帷幄近臣，朕之所自亲，君何越职而举之。
三月，上幸河东，祠后土。
减天下口钱，赦殊死以下。
六月，辛酉，以西河太守杜延年为御史大夫。
置西河、北地属国以处匈奴降者。
广陵厉王胥使巫李女须祝诅上，求为天子。
事觉，药杀巫及宫人二十馀人以绝口。
公卿请诛胥。
汉中宗孝宣皇帝五凤四年（丁卯公元前54年）。
春，胥自杀。
匈奴单于称臣，遣弟谷蠡王入侍。
以边塞亡寇，减戍卒什二。
大司农中丞耿寿昌奏言：岁数丰穰，谷贱，农人少利。
故事：岁漕关东谷四百万斛以给京师，用卒六万人。
宜籴三辅、弘农、河东、上党、太原郡谷，足供京师，可以省关东漕卒过半。
上从其计。
寿昌又白：令边郡皆筑仓，以谷贱增其贾而籴，以利农，谷贵时减贾而粜，名曰常平仓。
民便之。
上乃下诏赐寿昌爵关内侯。
夏，四月，辛丑朔，日有食之。
杨恽既失爵位，家居治产业，以财自娱。
臣光曰：以孝宣之明，魏相、丙吉为丞相，于定国为廷尉，而赵、盖、韩、杨之死皆不厌众心，惜哉，其为善政之累大矣。
匈奴闰振单于率其众东击郅支单于。
郅支与战，杀之，并其兵；遂进攻呼韩邪。
呼韩邪兵败走，郅支都单于庭。
汉中宗孝宣皇帝甘露元年（戊辰公元前53年）。
春，正月，行幸甘泉，郊泰畤。
杨恽之诛也，公卿奏京兆尹张敞，恽之党友，不宜处位。
上惜敞材，独寝其奏，不下。
敞使掾絮舜有所案验，舜私归其家曰：五日京兆耳，安能复案事。
敞闻舜语，即部吏收舜系狱，昼夜验治，竟致其死事。
舜当出死，敞使主簿持教告舜曰：五日京兆竟何如。
冬月已尽，延命乎。
乃弃舜市。
会立春，行冤狱使者出，舜家载尸并编敞教，自言使者。
使者奏敞贼杀不辜。
上欲令敞得自便，即先下敞前坐杨恽奏，免为庶人。
敞诣阙上印绶，便从阙下亡命。
数月，京师吏民解驰，枹鼓数起，而翼州部中有大贼，天子思敞功效，使使者即家在所召敞。
敞身被重劾，及使者至，妻子家室皆泣，惶惧，而敞独笑曰：吾身亡命为民，郡吏当就捕。
今使者来，此天子欲用我也。
装随使者，诣在公车上书曰：臣前幸得备位列卿，待罪京兆，坐杀掾絮舜。
舜本臣敞素所厚吏，数蒙恩贷。
以臣有章劾当免，受记考事，便归卧家，谓臣五日京兆。
背恩忘义，伤薄欲化。
臣窃以舜无状，枉法以诛之。
臣敞贼杀无辜，鞠狱故不直，虽伏明法，死无所恨。
天子引见敞，拜为冀州刺史。
敞到部，盗贼屏迹。
臣光曰：王霸无异道。
昔三代之隆，礼乐、征伐自天子出，则谓之王。
天子微弱不能治诸侯，诸侯有能率其与国同讨不庭以尊王室者，则谓之霸。
其所以行之也，皆本仁祖义，任贤使能，赏善罚恶，禁暴诛乱。
顾名位有尊卑，德泽有深浅，功业有巨细，政令有广狭耳，非若白黑、甘苦之相反也。
汉之所以不能复三代之治者，由人主之不为，非先王之道不可复行于后世也。
夫儒有君子，有小人。
彼俗儒者，诚不足与为治也，独不可求真儒而用之乎。
稷、契、皋陶、伯益、伊尹、周公、孔子，皆大儒也，使汉得而用之，功烈岂若是而止邪。
孝宣谓太子懦而不立，闇于治体，必乱我家，则可矣；乃曰王道不可行，儒者不可用，岂不过甚矣哉。
殆非所以训示子孙，垂法将来者也。
匈奴呼韩邪单于之败也，左伊秩訾王为呼韩邪计，劝令称臣入朝事汉，从汉求助，如此，匈奴乃定。
呼韩邪问诸大臣，皆曰：不可。
匈奴之俗，本上气力而下服役，以马上战斗为国，故有威名于百蛮。
战死，壮士所有也。
今兄弟争国，不在兄则在弟，虽死犹有威名，子孙常长诸国。
汉虽强，犹不能兼并匈奴。
奈何乱先古之制，臣事于汉，卑辱先单于，为诸国所笑。
虽如是而安，何以复长百蛮。
左伊秩訾曰：不然，强弱有时。
今汉方盛，乌孙城郭诸国皆为臣妾。
自且鞮侯单于以来，匈奴日削，不能取复，虽屈强于此，未尝一日安也。
今事汉则安存，不事则危亡，计何以过此。
诸大人相难久之，呼韩邪从其计，引众南近塞，遣子右贤王铢娄渠堂入侍。
郅支单于亦遣子右大将驹于利受入侍。
二月，丁巳，乐成敬侯许延寿薨。
夏，四月，黄龙见新丰。
丙申，太上皇庙火；甲辰，孝文庙火；上素服五日。
乌孙狂王复尚楚主解忧，生一男鸱靡，不与主和，又暴恶失众。
汉使卫司马魏和意、副侯任昌至乌孙。
公主言：狂王为乌孙所患苦，易诛也。
遂谋置酒，使士拔剑击之。
剑旁下，狂王伤，上马驰去。
其子细沈瘦会兵围和意、昌及公主于赤谷城。
数月，都护郑吉发诸国兵救之，乃解去。
汉遣中郎将张遵持医药治狂王，赐金帛。
因收和意、昌系琐，从尉犁槛车至长安，斩之。
初，肥王翁归靡胡妇子乌就屠，狂王伤时，惊，与诸翎侯俱去，居北山中，扬言母家匈奴兵来，故众归之。
后遂袭杀狂王，自立为昆弥。
是岁，汉遣破羌将军辛武贤将兵万五千人至敦煌，通渠积谷，欲以讨之。
汉中宗孝宣皇帝甘露二年（己巳公元前52年）。
春，正月，立皇子嚣为定陶王。
诏赦天下，减民算三十。
珠厓郡反。
夏，四月，遣护军都尉张禄将兵击之。
杜延年以老病免。
五月，己丑，廷尉于定国为御史大夫。
秋，九月，立皇子宇为东平王。
冬，十二月，上行幸萯阳宫、属玉观。
是岁，营平壮武侯赵充国薨。
匈奴呼韩邪单于款五原塞，原奉国珍，朝三年正月。
诏有司议其仪。
丞相、御史曰：圣王之制，先京师而后诸夏，先诸夏而后夷狄。
匈奴单于朝贺，其礼仪宜如诸侯王，位次在下。
太子太傅萧望之以为：单于非正朔所加，故称敌国，宜待以不臣之礼，位在诸侯王上。
外夷稽首称藩，中国让而不臣，此则羁縻之谊，谦亨之福也。
书》曰：戎狄荒服，’言其来服荒忽亡常。
如使匈奴后嗣卒有鸟窜鼠伏，阙于朝享，不为畔臣，万世之长策也。
天子采之，下诏曰：匈奴单于称北蕃，朝正朔。
朕之不德，不能弘覆。
其以客礼待之，令单于位在诸侯王上，赞谒称臣而不名。
荀悦论曰：《春秋》之义，王者无外，欲一于天下也。
戎狄道理辽远，人迹介绝，故正朔不及，礼教不加，非尊之也，其势然也。
诗》云：自彼氐、羌，莫敢不来王。
故要、荒之君必奉王贡。
若不供职，则有辞让号令加焉，非敌国之谓也。
望之欲待以不臣之礼，加之王公之上，僭度失序，以乱天常，非礼也。
若以权时之宜，则异论矣。
诏遣车骑都尉韩昌迎单于，发所过七郡二千骑为陈道上。
汉中宗孝宣皇帝甘露三年（庚午公元前51年）。
春，正月，上行幸甘泉，郊泰畤。
匈奴呼韩邪单于来朝，赞谒称藩臣而不名。
赐以冠带、衣裳，黄金玺、盭绶，玉具剑、佩刀，弓一张，矢四发，棨戟十，安车一乘，鞍勒一具，马十五匹，黄金二十斤，钱二十万，衣被七十七袭，锦绣、绮縠、杂帛八千匹，絮六千斤。
凤皇集新蔡。
三月，己巳、建成安侯黄霸薨。
五月，甲午，于定国为丞相，封西平侯。
太仆沛郡陈万年为御史大夫。
诏诸儒讲五经同异，萧望之等平奏其议，上帝称制临决焉。
乃立梁丘《易》、大小夏侯《尚书》、穀梁《春秋》博士。
元贵靡子星靡代为大昆弥，弱。
冯夫人上书：愿使乌孙，镇抚星靡。
汉遣之。
都护韩宣奏乌孙大吏大禄、大监皆可赐以金印紫绶，以尊辅大昆弥。
汉许之。
其后段会宗为都护，乃招还亡叛，安定之。
星靡死，子雌栗靡代立。
皇太子所幸司马良娣病，且死，谓太子曰：妾死非天命，乃诸娣妾、良人更祝诅杀我。
太子以为然。
及死，太子悲恚发病，忽忽不乐。
帝乃令皇后择后宫家人子可以娱侍太子者，得元城王政君，送太子宫。
政君，故绣衣御史贺之孙女也，见于丙殿。
壹幸，有身。
是岁，生成帝于甲馆画堂，为世适皇孙。
帝爱之，自名曰骜，字大孙，常置左右。
汉中宗孝宣皇帝甘露四年（辛未公元前50年）。
夏，广川王海阳坐禽兽行、贼杀不辜，废，徙房陵。
冬，十月，丁卯，未央宫宣室阁火。
是岁，徙定陶王嚣为楚王。
匈奴呼韩邪、郅支两单于俱遣使朝献，汉待呼韩邪使有加焉。
汉中宗孝宣皇帝黄龙元年（壬申公元前49年）。
春，正月，上行幸甘泉，郊泰畤。
匈奴呼韩邪单于来朝；二月，归国。
三月，有星孛于王良、阁道，入紫微宫。
帝寝疾，选大臣可属者，引外属侍中乐陵侯史高、太子太傅萧望之、少傅周堪至禁中，拜高为大司马、车骑将军，望之为前将军、光禄勋，堪为光禄大夫，皆受遗诏辅政，领尚书事。
冬，十二月，甲戌，帝崩于未央宫。
班固赞曰：孝宣之治，信赏必罚，综核名实。
癸巳，太子即皇帝位，谒高庙，尊皇太后曰太皇太后，皇后曰皇太后。
后晋高祖圣文章武明德孝皇帝天福元年（丙申公元936年）。
春，正月，吴徐知诰始建大元帅府，以幕职分判吏、户、礼、兵、刑、工部及盐铁。
丁未，唐主立子重美为雍王。
三月，丙午，以翰林学士、礼部侍郎马胤孙为中书侍郎、同平章事。
胤孙性谨儒，中书事多凝滞，又罕接宾客，时人目为三不开”，谓口、印、门也。
石敬瑭尽收其货之在洛阳及诸道者归晋阳，托言以助军费，人皆知其有异志。
唐主夜与近臣从容语曰：石郎于朕至亲，无可疑者；但流言不息，万一失欢，何以解之。
端明殿学士、给事中李崧退谓同僚吕琦曰：吾辈受恩深厚，岂得自同众人，一概观望邪。
久之，帝以其谋告枢密直学士薛文遇，文遇对曰：以天子之尊，屈身奉夷狄，不亦辱乎。
又，虏若循故事求尚公主，何以拒之。
因诵戎昱《昭君诗》曰：安危托妇人。
帝意遂变。
一日，急召崧、琦至后楼，盛怒，责之曰：卿辈皆知古今，欲佐人主致太平；今乃为谋如是。
朕一女尚乳臭，卿欲弃之沙漠邪。
且欲以养士之财输之虏庭，其意安在。
二人懼，汗流浃背，曰：臣等志在竭愚以报国，非为虏计也，愿陛下察之。
拜谢无数，帝诟责不已。
吕琦气竭，拜少止，帝曰：吕琦强项，肯视朕为人主邪。
琦曰：臣等为谋不臧，愿陛下治其罪，多拜可为。
帝怒稍解，止其拜，各赐卮酒罢之，自是群臣不敢复言和亲之策。
丁巳，以琦为御史中丞，盖疏之也。
吴徐知诰以其子副都统景通为太尉、副元帅，都统判官宋齐丘、行军司马徐玠为元帅府左、右司马。
闽主昶改元通文，立贤妃李氏为皇后，尊皇太后曰太皇太后。
静江节度使、同平章事马希杲有善政，监军裴仁照谮之于楚王希范，言其收众心，希范疑之。
夏，四月，汉将孙德威侵蒙、桂二州，希范命其弟武安节度副使希广权知军府事，自将步骑五千如桂州。
希杲懼，其母华夫人逆希范于全义岭，谢曰：希杲为治无状，致寇戎入境，烦殿下亲涉险阻，皆妾之罪也。
愿削封邑，洒扫夜庭，以赎希杲罪。
希范曰：吾久不见希杲，闻其治行尤异，故来省之，无它也。
汉兵自蒙州引去，徙希杲知朗州。
高从诲遣使奉笺于徐知诰，劝即帝位。
五月，庚寅夜，李崧请急在外，薛文遇独直，帝与之议河东事，文遇曰：谚有之：当道筑室，三年不成。
甲午，以建雄节度使张敬达为西北蕃汉马步都部署，趣敬瑭之郓州。
敬瑭疑懼，谋于将佐曰：吾之再来河东也，主上面许终身不除代；今忽有是命，得非如今年千春节与公主所言乎。
我不兴乱，朝廷发之，安能束手死于道路乎。
今且发表称疾以观其意，若其宽我，我当事之；若加兵于我，我则改图耳。
幕僚段希尧极言拒之，敬瑭以其朴直，不责也。
节度使判官华阴赵莹劝敬瑭赴郓州；观察判官平遥薛融曰：融书生，不习军旅。
都押牙刘知远曰：明公久将兵，得士卒心；今据形胜之地，士马精强，若称兵传檄，帝业可成，奈何以一纸制书自投虎口乎。
掌书记洛阳桑维翰曰：主上初即位，明公入朝，主上岂不知蛟龙不可纵之深渊邪。
然卒以河东复授公，引乃天意假公以利器。
明宗遗爱在人，主上以庶孽代之，群情不附。
公明宗之爱婿，今主上以反逆见待，此非首谢可免，但力为自全之计。
契丹主素与明宗约为兄弟，今部落近在云、应，公诚能推心屈节事之，万一有急，朝呼夕至，何患无成。
敬瑭意遂决。
先是，朝廷疑敬瑭，以羽林将军宝鼎杨彦询为北京副留守，敬瑭将举事，亦以情告之。
彦询曰：不知河东兵粮几何，能敌朝廷乎。
左右请杀彦询，敬瑭曰：惟副使一人我自保之，汝辈勿言也。
戊戌，昭义节度使皇甫立奏敬瑭反。
敬瑭表：帝养子，不应承祀，请传位许王。
帝手裂其表抵地，以诏答之曰：卿于鄂王固非疏远，卫州之事，天下皆知；许王之言，何人肯信。
壬寅，制削夺敬瑭官爵。
乙巳，以张敬达兼太原四面排陈使，河阳节度使张彦琪为马步军都指挥使，以安国节度使安审琦为马军都指挥使，以保义节度使相里金为步军都指挥使，以右监门上将军武廷翰为壕寨使。
丙午，以张敬达为太原四面兵马都部署，以义武节度使杨光远为副部署。
丁未，又以张敬达知太原行府事，以前彰武节度使高行周为太原四面招抚、排陈等使。
光远既行，定州军乱，牙将千乘方太讨平之。
张敬达将后三万营于晋安乡，戊申，敬达奏西北先锋马军都指挥使安审信叛奔晋阳。
审信，金全之弟子也，敬瑭与之有旧。
先是，雄义都指挥使马邑安元信将所部六百馀人戍代州，代州刺史张朗善遇之，元信密说朗曰：吾观石令公长者，举事必成；公何不潜遣人通意，可以自全。
朗不从，由是互相猜忌。
元信谋杀朗，不克，帅其众奔审信，审信遂帅麾下数百骑与元信掠百井奔晋阳。
敬瑭谓元信曰：汝见何利害，舍强而归弱。
对曰：元信非知星识气，顾以人事决之耳。
夫帝王所以御天下，莫重于信。
今主上失大信于令公，亲而贵者且不自保，况疏贱乎。
其亡可翘足而待，何强之有。
敬瑭悦，委以军事。
振武西北巡检使安重荣戍代北，帅步骑五百奔晋阳。
重荣，朔州人也。
以宋审虔为宁国节度使、充待卫马军都指挥使。
天雄节度使刘延皓恃后族之势，骄纵，夺人财产，减将士给赐，宴饮无度。
捧圣都虞候张令昭因众心怨怒，谋以魏博应河东，癸丑未明，帅众攻牙城，克之；延皓脱身走，乱兵大掠。
令昭奏：延皓失于抚御，以致军乱；臣以抚安士卒，权领军府，乞赐旌节。
延皓至洛阳，唐主怒，命远贬；皇后为之请，六月，庚申，止削延皓官爵，归私第。
辛酉，吴太保、同平章事徐景迁以疾罢，以其弟景遂代为门下侍郎、参政事。
癸亥，唐主以张令昭为右千牛卫将军、权知天雄军计事。
令昭以调发未集，且受新命。
寻有诏徙齐州防御使，令昭托以士卒所留，实俟河东之成败。
唐主遣使谕之，令昭杀使者。
甲戌，以宣武节度使兼中书令范延光为天雄四面行营招讨使、知魏博行府事，以张敬达充太原四面招讨使，以杨光远为副使。
丙子，以西京留守李周为天雄军四面行营副招讨使。
石敬瑭之子右卫上将军重殷、皇城副使重裔闻敬瑭举兵，匿于民间井中。
弟沂州都指挥使敬德杀其妻女而逃，寻捕得，死狱中，从弟彰圣都指挥使敬威自杀。
庚寅，楚王希范自桂州北还。
云州步军指挥使桑迁奏应州节度使尹晖逐云州节度使沙彦珣，收其兵应河东。
丁酉，彦珣表迁谋叛应河东，引兵围子城。
彦珣犯围走出西山，据雷公口，明日，收兵入城击乱兵，迁败走，军城复安。
是日，尹晖执迁送洛阳，斩之。
丁未，范延光拔魏州，斩张令昭。
诏悉诛其党七指挥。
张敬达发怀州彰圣军戍虎北口，其指挥使张万迪将五百骑奔河东，丙辰，诏尽诛其家。
石敬瑭遣间使求救于契丹，令桑维翰草表称臣于契丹主，且请以父礼事之，约事捷之日，割卢龙一道及雁门关以北诸州与之。
刘知远谏曰：称臣可矣，以父事之太过。
厚以金帛赂之，自足致其兵，不必许以土田，恐异日大为中国之患，悔之无及。
敬瑭不从。
表至契丹，契丹主大喜，白其母曰：儿比梦石郎遣使来，今果然，此天意也。
乃为复书，许俟仲秋倾国赴援。
八月，己未，以范延光为天雄节度使，李周为宣武节度使、同平章事。
癸亥，应州言契丹三千骑攻城。
张敬达筑长围以攻晋阳。
石敬瑭以刘知远为马步都指挥使，安重荣、张万迪降兵皆隶焉。
戊寅，以成德节度使董温琪为东北面副招讨使，以佐卢龙节度使赵德钧。
唐主使端明殿学士吕琦至河东行营犒军，杨光远谓琦曰：愿附奏陛下，幸宽宵旰。
帝闻契丹许石敬瑭以仲秋赴援，屡督张敬达急攻晋阳，不能下。
九月，契丹主将五万骑，号三十万，自扬武谷而南，旌旗不绝五十馀里。
代州刺史张朗、忻州刺史丁审琦婴城自守，虏骑过城下，亦不诱胁。
审琦，洺州人也。
辛丑，契丹主至晋阳，陈于汾北之虎北口。
敬瑭遣人驰告曰：南军甚厚，不可轻，请俟明日议战未晚也。
使者未至，契丹已与唐骑将高行周、符彦卿合战，敬瑭乃遣刘知远出兵助之。
张敬达、杨光远、安审琦以步兵陈于城西北山下，契丹遣轻骑三千，不被甲，直犯其陈。
唐兵见其羸，争逐之，至汾曲，契丹涉水而去。
唐兵循岸而进，契丹伏兵自东北起，冲唐兵断而为二，涉兵在北都多为契丹所杀，骑兵在南者引归晋陷寨。
契丹纵兵乘之，唐兵大败，步兵死者近万人，骑兵独全。
敬达等收馀众保晋安，契丹亦引兵归虎北口。
敬瑭得唐降兵千馀人，刘知远劝敬瑭尽杀之。
是夕，敬瑭出北门见契丹主，契丹主执敬瑭手，恨相见之晚。
壬寅，敬瑭引兵会契丹围晋安寨，置营于晋安之南，长百馀里，厚五十里，多设铃索吠犬，人跬步不能过。
敬达等士卒犹五万人，马万匹，四顾无所之。
甲辰，敬达遣使告败于唐，自是声问不复通。
唐王大懼，遣彰圣都指挥使符彦饶将洛阳步骑兵屯河阳，诏天雄节度使兼中书令范延光将魏州兵二万由青山趣榆次，卢龙节度使、东北面招讨使兼中书令北平王赵德钧将幽州兵由飞孤出契丹军后，耀州防御使潘环糺合西路戍兵由晋、绛两乳岭出慈、隰、共救晋安寨。
契丹主移帐于柳林，游骑过石会关，不见唐兵。
丁未，唐主下诏亲征。
雍正重美曰：陛下目疾未平，未可远涉风沙；臣虽童稚，愿代陛下北行。
帝意本不欲行，闻之颇悦。
张延朗、刘延皓及宣徽南院使刘延朗皆劝帝行，帝不得已，戊申，发洛阳，谓卢文纪曰：朕雅闻卿有相业，故排众议首用卿，今祸难如此，卿嘉谋皆安在乎。
文纪但拜谢，不能对。
己酉，遣刘延朗监侍卫步军都指挥使符彦饶军赴潞州，为大军后援。
诸军自凤翔推戴以来，骄悍不为用，彦饶恐其为乱，不敢束之以法。
帝至河阳，心惮北行，召宰相、枢密使议进取方略，卢文纪希帝旨，言国家根本、太半在河南。
帝以晋安为忧，问策于群臣，吏部侍郎永清龙敏请立李赞华为契丹主，今天雄、卢龙二镇分兵送之，自幽州趣西楼，朝廷露檄言之，契丹主必有内顾之忧，然后选募军中精锐以击之，此亦解围之一策也。
冬，十月，壬戌，诏大括天下将吏及民间马，又发民为兵，每七户出征夫一人，自备铠仗，谓之义军”，期以十一月俱集，命陈州刺史郎万金教以战陈，用张延朗之谋也。
凡得马二千馀匹，征夫五千人，实无益于用，而民间大扰。
初，赵德钧阴蓄异志，欲因乱取中原，自请救晋安寨；唐主命自飞狐踵契丹后，钞其部落，德钧请将银鞍契丹直三千骑，由土门路西入，帝许之。
赵州刺史、北面行营都指挥使刘在明先将兵戍易州，德钧过易州，命在明以其众自随。
在明，幽州人也。
汉主以宗正卿兼工部侍郎刘濬为中书侍郎、同平章事。
濬，崇望之子也。
十一月，戊子以赵德钧为诸道行营都统，依前东北面行营招讨使。
以赵延寿为河东道南面行营招讨使，以翰林学士张砺为判官。
庚寅，以范延光为河东道东南面行营招讨使，以宣牙节度使、同平章事李周副之。
辛卯，以刘延郎为河东道南面行营招讨副使。
赵延寿遇赵德钧于西汤，悉以兵属德钧。
唐主遣吕琦赐德钧敕告，且犒军。
德钧志在并范延光军，逗留不进，诏书屡趣之，德钧乃引兵北屯团柏谷口。
癸巳，吴主诏齐王徐知诰置百官，以金陵府为西都。
前坊州刺史刘景岩，延州人也，多财而喜侠，交结豪杰，家有丁夫兵仗，人报其强，势倾州县。
彰武节度使杨汉章无政，失夷、夏心，会括马及义军，汉章帅步骑数千人将赴军期，阅之于野。
景岩潜使人挠之曰：契丹强盛，汝曹有去无归。
众懼，杀汉章，奉景岩为留后。
唐主不获已，丁酉，以景岩为彰武留后。
契丹主谓石敬瑭曰：吾三千里赴难，必有成功。
观汝气貌识量，真中原之主也。
契丹主作册书，命敬瑭为大晋皇帝，自解衣冠授之，筑坛于柳林。
契丹主虽军柳林，其辎重老弱皆在虎北口，每日暝辄结束，以备仓猝遁逃，而赵德钧欲倚契丹取中国，至团柏逾月，按兵不战，去晋安才百里，声问不能相通。
德钧累表为延寿求成德节度使，曰：臣今远征，幽州势孤，欲使延寿在镇州，左右便于应接。
唐主曰：延寿方击贼，何暇往镇州。
俟贼平，当如所请。
德钧求之不已，唐主怒曰：赵氏父子坚欲得镇州，何意也。
苟能却胡寇，虽欲代吾位，吾亦甘心，若玩寇邀君，但恐犬兔俱毙耳。
德钧闻之，不悦。
闰月，赵延寿献契丹主所赐诏及甲马弓剑，诈云德钧遣使致书于契丹主，为唐结好，说令引兵归国；其实别为密书，厚以金帛赂契丹主，云：若立己为帝，请即以见兵南平洛阳，与契丹为兄弟之国；仍许石氏常镇河东。
契丹主自以深入敌境，晋安未下，德钧兵尚强，范延光在其东，又恐山北诸州邀其归路，欲许德钧之请。
帝闻之，大懼，亟使桑维翰见契丹主，说之曰：大国举义兵以救孤危，一战而唐兵瓦解，退守一栅，食尽力穷。
龙敏谓前郑州防御使李懿曰：君，国之近亲，今社稷之危，翘足可待，君独无忧乎。
懿为言赵德钧必能破敌之状。
敏曰：我燕人也，知德钧之为人，怯而无谋，但于守城差长耳。
况今内蓄奸谋，岂可恃乎。
仆有狂策，但恐朝廷不肯为耳。
今从驾兵尚万馀人，马近五千匹，若选精骑一千，使仆与郎万金将之，自介休山路，夜冒虏骑入晋安寨，但使其半得入，则事济矣。
张敬达等陷于重围，不知朝廷声问，若知大军近在团柏，虽有铁障可冲陷，况虏骑乎。
懿以白唐主，唐主曰：龙敏之志极壮，用之晚矣。
丹州义军作乱，逐刺史康承询，承询奔鄜州。
晋安寨被围数月，高行周、符彦卿数引骑兵出战，众寡不敌，皆无功。
刍粮俱竭，削柹淘粪以饲马，马相啖，尾鬣皆秃，死则将士分食之，援兵竟不至。
张敬达性刚，时谓之张生铁。
杨光远、安审琦劝敬达降于契丹，敬达曰：吾受明宗及今上厚恩，为元帅而败军，其罪已大，况降敌乎。
今援兵旦暮至，且当俟之。
必若力尽势穷，则诸军斩我首，携之出降，自求多福，未为晚也。
光远目审琦欲杀敬达，审琦未忍。
高行周知光远欲图敬达，常引壮骑尾而卫之，敬达不知其故，谓人曰：行周每踵余后，何意也。
行周乃不敢随之。
诸将每旦集于招讨使营，甲子，高行周、符彦卿未至，光远乘其无备，斩敬达首，帅诸将上表降于契丹。
契丹主素闻诸将名，皆慰劳，赐以裘帽，因戏之曰：汝辈亦大恶汉，不用盐酪啖战马万匹。
光远等大惭。
契丹主嘉张敬达之忠，命收葬而祭之，谓其下及晋诸将曰：汝曹为人臣，当效敬达也。
时晋安寨马犹近五千，铠仗五万，契丹悉取以归其国，悉以唐之将卒授帝，语之曰：勉事而主。
马军都指挥使康思立愤惋而死。
契丹主谓帝曰：桑维翰尽忠于汝，宜以为相。
丙寅，以赵莹为门下侍郎，桑维翰为中书侍郎，并同平章事；维翰仍权知枢密使事。
以杨光远为侍卫马步军都指挥使，以刘知远为保义节度使、侍卫马步军都虞侯。
己巳，延朗、在明至怀州，唐主始知帝即位，杨光远降。
众议以天雄军府尚完，契丹秘惮山东，未敢南下，车驾宜幸魏州。
唐主以李崧素与范延光善，召崧谋之。
薛文遇不知而继至，唐主怒，变色；崧蹑文遇足，文遇乃去。
唐主曰：我见此物肉颤，适几欲抽佩刀刺之。
崧曰：文遇小人，浅谋误国，刺之益丑。
崧因劝唐主南还，唐主从之。
洛阳闻北军败，众心大震，居人四出，逃窜山谷。
门者请禁之，河南尹雍王重美曰：国家多难，未能为百姓主，又禁其求生，徒增恶名耳；不若听其自便，事宁自还。
乃出令任从所适，众心差安。
壬申，唐主还至河阳，命诸将分守南、北城。
张延朗请幸滑州，庶与魏博声势相接，唐主不能决。
赵德钧、赵延寿南奔潞州，唐败兵稍稍从之，其将时赛帅卢龙轻骑东还渔阳。
帝先遣昭义节度使高行周还具食，至城下，见德钧父子在城上，行周曰：仆与大王乡曲，敢不忠告。
城中无斗粟可宁，不若速迎车驾。
甲戌，帝与契丹主至潞州，德钧父子迎谒于高河，契丹主慰谕之，父子拜帝于马首，进曰：别后安否。
帝不顾，亦不与之言。
契丹主谓德钧曰：汝在幽州所置银鞍契丹直何在。
德钧指示之，契丹主命尽杀之于西郊，凡三千人。
遂琐德钧、延寿，送归其国。
德钧见述律太后，悉以所赉宝货并籍其田宅献之，太后问曰：汝近者何为往太原。
德钧曰：奉唐主之命。
太后指天曰：汝从吾儿求为天子，何妄语邪。
又自指其心曰：此不可欺也。
又曰：吾儿将行，吾戒之云：赵大王若引兵北向渝关，亟须引归，太原不可救也。
汝欲为天子，何不先击退吾儿，徐图亦未晚。
汝为人臣，既负其主，不能击敌，又欲乘乱邀利，所为如此，何面目复求生乎。
德钧俛首不能对。
又问：器玩在此，田宅何在。
德钧曰：在幽州。
太后曰：幽州今属谁。
德钧曰：属太后。
太后曰：然则又何献焉。
德钧益惭。
自是郁郁不多食，逾年而卒。
张砺与延寿俱入契丹，契丹主复以为翰林学士。
初，张敬达既出师，唐主遣左金吾大将军历山高汉筠守晋州。
敬达死，建雄节度副使田承肇帅众攻汉筠于府署，汉筠开门延承肇入，从容谓曰：仆与公俱受朝寄，何相迫如此。
承肇曰：欲奉公为节度使。
汉筠曰：仆老矣，义不为乱首，死生惟公所处。
承肇目左右欲杀之，军士投刃于地曰：高金吾累朝宿德，奈何害之。
承肇乃谢曰：与公戏耳。
听汉筠归洛阳。
帝遇诸涂，曰：朕忧卿为乱兵所伤，今见卿甚喜。
符彦饶、张彦琪至河阳，密言于唐主曰：今胡兵大下，河水复浅，人心已离，此不可守。
丁丑，唐主命河阳节度使苌从简与赵州刺史刘在明守河阳南城，遂断浮梁，归洛阳。
遣宦者秦继旻、皇城使李彦绅杀昭信节度使李赞华于其第。
己卯，帝至河阳，苌从简迎降，舟楫已具。
彰圣军执刘在明以降，帝释之，使复其所。
唐主命马军都指挥使宋审虔、步军都指挥使符彦饶、河阳节度使张彦琪、宣徽南院使刘延朗将千馀骑至白马阪行战地，有五十馀骑渡河奔于北军。
诸将谓审虔曰：何地不可战，谁肯立于此。
乃还。
庚辰，唐主又与四将议复向河阳，而将校皆已飞状迎帝。
帝虑唐主西奔，遣契丹千骑扼渑池。
甲申，车驾入宫，大赦：应中外官吏一切不问，惟贼臣张延朗、刘延皓、刘延朗奸邪贪猥，罪难容贷；中书侍郎、平章事马胤孙、枢密使房暠、宣徽使李专美、河中节度使韩昭胤等，虽居重位，不务诡随，并释罪除名；中外臣僚先归顺者，委中书门下别加任使。
刘延皓匿于成门，数日，自经死。
刘延朗将奔南山，捕得，杀之。
斩张延朗；既而选三司使，难其人，帝甚悔之。
闽人闻唐主之亡，叹曰：潞王之罪，天下未之闻也，将如吾君何。
十二月，乙酉朔，帝如河阳，饯太相温及契丹兵归国。
追废唐主为庶人。
丁亥，以冯道兼门下侍郎、同平章事。
曹州刺史郑阮贪暴，指挥使石重立因乱杀之，族其家。
辛卯，以唐中书侍郎姚顗为刑部尚书。
初，朔方节度使张希崇为政有威信，民夷爱之，兴屯田以省漕运；在镇五年，求内徙，唐潞王以为静难节度使。
帝与契丹修好，恐其复取灵武，癸巳，复以希崇为朔方节度使。
初，成德节度使董温琪贪暴，积货巨万，以牙内都虞侯平山秘琼为腹心。
同州小校门铎杀节度使杨汉宾，焚掠州城。
诏赠李赞华燕王，遣使送其丧归国。
张朗将其众入朝。
庚子，以唐中书侍郎、同平章事卢文纪为吏部尚书。
以皇城使晋阳周瓌为大将军、充三司使；瓌辞曰：臣自知才不称职，宁以避事见弃，犹胜冒宠获辜。
帝许之。
帝闻平卢节度使房知温卒，遣天平节度使王建立将兵巡抚青州。
改兴唐府曰广晋府。
安远节度使卢文进闻帝为契丹所立，自以本契丹叛将，辛丑，弃镇奔吴。
所过镇戍，召其主将，告之故，皆拜辞而退。
高丽王建用兵击破新罗、百济，于是东夷诸国皆附之，有二京、六府、九节度、百二十郡。
汉孝元皇帝永光三年（庚辰，公元前41年）。
春，二月，冯奉世还京师，更为左将军，赐爵关内侯。
三月，立皇子康为济阳王。
夏，四月，癸未，平昌考侯王按薨。
秋，七月，壬戌，以平恩侯许嘉为大司马、车骑将军。
冬，十一月，己丑，地震，雨水。
汉孝元皇帝永光四年（辛巳公元前40年）。
春，二月，赦天下。
三月，上行幸雍，祠五畤。
夏，六月，甲戌，孝宣园东阙灾。
戊寅晦，日有食之。
冬，十月，乙丑，罢祖宗庙在郡国者。
汉孝元皇帝永光五年（壬午公元前39年）。
春，正月，上行幸甘泉，郊泰畤。
三月，幸河东，祠后土。
秋，颍川水流杀人民。
冬，上幸长杨射熊馆，大猎。
十二月，乙酉，毁太上皇、孝惠皇帝寝庙园，用韦玄成等之议也。
太子少傅匡衡上疏曰：。
汉孝元皇帝建昭元年（癸未公元前38年）。
春，正月，戊辰，陨石于梁。
三月，上行幸雍，祠五畤。
冬，河间王元坐贼杀不辜废，迁房陵。
罢孝文太后寝祠园。
汉孝元皇帝建昭二年（甲申公元前37年）。
春，正月，上行幸甘泉，郊泰畤。
三月，行幸河东，祠后土。
夏，四月，赦天下。
六月，立皇子兴为信都王。
东郡京房学《易》于梁人焦延寿。
臣光曰：人君之德不明，则臣下虽欲竭忠，何自而入乎。
观京房之所以晓孝元，可谓明白切至矣，而终不能寤，悲夫。
诗》曰：匪面命之，言提其耳。
匪手携之，言示之事。
又曰：诲尔谆谆，听我藐藐。
孝元之谓矣。
房未发，上令阳平侯王凤承制诏房止无乘传奏事。
房意愈恐。
至其七月，涌水出。
显与中书仆射牢梁、少府五鹿充宗结为党友，诸附倚者皆得宠位，民歌之曰：牢邪。
八月，癸亥，以光禄勋匡衡为御史大夫。
闰月，丁酉，太皇太后上官氏崩。
冬，十一月，齐、楚地震，大雨雪，树折，屋坏。
汉孝元皇帝建昭三年（乙酉公元前36年）。
夏，六月，甲辰，扶阳共侯韦玄成薨。
秋，七月，匡衡为丞相。
戊辰，卫尉李延寿为御史大夫。
冬，使西域都护、骑都尉北地甘延寿、副校尉山阳陈汤共诛斩匈奴郅支单于于康居。
西域本属匈奴，今郅支单于威名远闻，侵陵乌孙、大宛，常为康居画计，欲降服之。
延寿遂从之。
汉孝元皇帝建昭四年（丙戌公元前35年）。
六月，甲申，中山哀王竟薨。
蓝田地震，山崩，壅霸水；安陵岸崩，壅泾水，泾水逆流。
汉孝元皇帝建昭五年（丁亥公元前34年）。
春，三月，赦天下。
夏，六月，庚申，复戾园。
壬申晦，日有食之。
秋，七月，庚子，复太上皇寝庙园、原庙、昭灵后、武哀王、昭哀后、卫思后园。
时上寝疾，久不平。
以为祖宗谴怒，故尽复之，唯郡国庙遂废云。
是岁，徙济阳王康为山阳王。
汉孝元皇帝竟宁元年（戊子前33）。
春，正月，匈奴呼韩邪单于来朝，自言愿婿汉氏以自亲。
帝以后宫良家子王嫱字昭君赐单于。
单于欢喜，上书愿保塞上谷以西至敦煌，传之无穷。
请罢边备塞吏卒，以休天子人民。
天子下有司议，议者皆以为便。
郎中侯应习边事，以为不可许。
对奏，天子有诏：勿议罢边塞事。
使车骑将军嘉口谕单于曰：单于上书愿罢北塞吏士屯戍，子孙世世保塞。
单于乡慕礼义，所以为民计者甚厚。
此长久之策也，朕甚嘉之。
中国四方皆有关梁障塞，非独以备塞外也，亦以防中国奸邪放纵，出为寇害，故明法度以专众心也。
敬谕单于之意，朕无疑焉。
为单于怪其不罢，故使嘉晓单于。
单于谢曰：愚不知大计，天子幸使大臣告语，甚厚。
初，左伊秩訾为呼韩邪画计归汉，竟以安定。
单于号王昭君为宁胡阏氏；生一男伊屠智牙师，为右日逐王。
皇太子冠。
二月，御史大夫李延寿卒。
河南太守九江召信臣为少府。
信臣先为南阳太守，后迁河南，治行常第一。
视民如子，好为民兴利，躬劝耕稼，开通沟渎，户口增倍。
吏民亲爱，号曰召父”。
癸未，复孝惠皇帝寝庙园、孝文太后、孝昭太后寝园。
帝内嘉延寿、汤功而重违衡、显之议，久之不决。
故宗正刘向上疏曰：。
于是天子下诏赦延寿、汤罪勿治，令公卿议封焉。
议者以为宜如军法捕斩单于令。
匡衡、石显以为郅支本亡逃失国，窃号绝域，非真单于。
帝取安远侯郑吉故事，封千户；衡、显复争。
夏，四月，戊辰，封延寿为义成侯，赐汤爵关内侯，食邑各三百户，加赐黄金百斤。
拜延寿为长水校尉，汤为射声校尉。
于是杜钦上疏追讼冯奉世前破莎车功。
上以先帝时事，不复录。
钦，故御史大夫延年子也。
夏，五月，壬辰，帝崩于未央宫。
匡衡奏言：前以上体不平，故复诸所罢祠，卒不蒙福。
案卫思后、戾太子、戾后园，亲未尽。
孝惠、孝景庙，亲尽，宜毁。
及太上皇、孝文、孝昭太后、昭灵后、昭哀后、武哀王祠，请悉罢勿奉。
奏可。
六月，己未，太子即皇帝位，谒高庙。
尊皇太后曰太皇太后，皇后曰皇太后。
以元舅侍中、卫尉、阳平侯王凤为大司马、大将军、领尚书事。
秋，七月，丙戌，葬孝元皇帝于渭陵。
大赦天下。
丞相衡上疏曰：。
婚姻之礼正，然后品物遂而天命全。
孔子论《诗》，以《关雎》为始，此纲纪之首，王教之端也。
上敬纳其言。
周显王元年（癸丑公元前368年）。
齐伐魏，取观津。
赵侵齐，取长城。
周显王三年（乙卯公元前366年）。
魏国、韩国在宅阳举行会议。
秦败魏师、韩师于洛阳。
周显王四年（丙辰公元前365年）。
魏伐宋。
周显王五年（丁巳公元前364年）。
秦献公败三晋之师于石门，斩首六万。
王赐以黼黻之服。
周显王七年（己未公元前362年）。
魏败韩师、赵师于浍。
秦、魏战于少梁，魏师败绩；获魏公孙痤。
卫声公薨，子成侯速立。
燕桓公薨，子文公立。
周显王八年（庚申公元前361年）。
孝公下令国中曰：昔我穆公，自岐、雍之间修德行武，东平晋乱，以河为界，西霸戎翟，广地千里，天子致伯，诸侯毕贺，为后世开业甚光美。
会往者厉、躁、简公、出子之不宁，国家内忧，未遑外事。
三晋攻夺我先君河西地，丑莫大焉。
献公即位，镇抚边境，徙治栎阳，且欲东伐，复穆公之故地，修穆公之政令。
寡人思念先君之意，常痛于心。
宾客群臣有能出奇计强秦者，吾且尊官，与之分土。
于是卫公孙鞅闻是令下，乃西入秦。
公孙鞅者，卫之庶孙也，好刑名之学。
事魏相公叔痤，痤知其贤，未及进。
会病，魏惠王往问之曰：公叔病如有不可讳，将奈社稷何。
公叔曰：痤之中庶子卫鞅，年虽少，有奇才，愿君举国而听之。
王嘿然。
公叔曰：君即不听用鞅，必杀之，无令出境。
王许诺而去。
公叔召鞅谢曰：吾先君而后臣，故先为君谋，后以告子。
子必速行矣。
鞅曰：君不能用子之言任臣，又安能用子之言杀臣乎。
卒不去。
王出，谓左右曰：公叔病甚，悲乎，欲令寡人以国听卫鞅也。
既又劝寡人杀之，岂不悖哉。
卫鞅既至秦，因嬖臣景监以求见孝公，说以富国强兵之术；公大悦，与议国事。
周显王十年（壬戌公元前359年）。
令既具未布，恐民之不信，乃立三丈之木于国都市南门，募民有能徙置北门者予十金。
民怪之，莫敢徙。
复曰：能徙者予五十金。
有一人徙之，辄予五十金。
乃下令。
不善者反之，欺其邻国，欺其百姓，甚者欺其兄弟，欺其父子。
上不信下，下不信上，上下离心，以至于败。
韩懿侯薨，子昭侯立。
周显王十一年（癸亥公元前358年）。
秦败韩师于西山。
周显王十二年（甲子公元前357年）。
魏、韩会于。
十三年（乙丑公元前356年）。
赵、燕会于阿。
赵、齐、宋会于平陆。
周显王十四年（丙寅公元前355年）。
齐威王、魏惠王会田于郊。
惠王曰：齐亦有宝乎。
威王曰：无有。
惠王曰：寡人国虽小，尚有径寸之珠，照车前后各十二乘者十枚。
岂以齐大国而无宝乎。
威王曰：寡人之所以为宝者与王异。
吾臣有檀子者，使守南城，则楚人不敢为寇，泗上十二诸侯皆来朝。
吾臣有盼子者，使守高唐，则赵人不敢东渔于河。
吾吏有黔夫者，使守徐州，则燕人祭北门，赵人祭西门，徙而从者七千余家。
吾臣有种首者，使备盗贼，则道不拾遗。
此四臣者，将照千里，岂特十二乘哉。
惠王有惭色。
秦孝公、魏惠王会于杜平。
鲁共公薨，子康公毛立。
周显王十五年（丁卯公元前354年）。
秦败魏师于元里，斩首七千级，取少梁。
魏惠王伐赵，围邯郸。
楚王使景舍救赵。
周显王十六年（戊辰公元前353年）。
齐威王使田忌救赵。
初，孙膑与庞涓俱学兵法，庞涓仕魏为将军，自以能不及孙膑，乃召之；至，则以法断其两足而黥之，欲使终身废弃。
齐使者至魏，孙膑以刑徒阴见，说齐使者；齐使者窃载与之齐。
田忌善而客待之，进于威王。
威王问兵法，遂以为师。
于是威王谋救赵，以孙膑为将；辞以刑馀之人不可，乃以田忌为将而孙子为师，居辎车中，坐为计谋。
田忌欲引兵之赵。
孙子曰：夫解杂乱纷纠者不控拳，救斗者不搏，批亢捣虚，形格势禁，则自为解耳。
今梁、赵相攻，轻兵锐卒必竭于外，老弱疲于内；子不若引兵疾走魏都，据其街路，冲其方虚，彼必释赵以自救：是我一举解赵之围而收弊于魏也。
田忌从之。
十月，邯郸降魏。
魏师还，与齐战于桂陵，魏师大败。
韩伐东周，取陵观、廪丘。
楚昭奚恤为相。
周显王十七年（己巳公元前352年）。
秦大良造伐魏。
诸侯围魏襄陵。
周显王十八年（庚午公元前351年）。
秦卫鞅围魏固阳，降之。
韩昭侯以申不害为相。
申不害者，郑之贱臣也，学黄、老、刑名，以干昭侯。
昭侯用为相，内修政教，外应诸侯，十五年，终申子之身，国治兵强。
申子尝请仕其从兄，昭侯不许，申子有怨色。
昭侯曰：所为学于子者，欲以治国也。
今将听子之谒而废子之术乎，已其行子之术而废子之请乎。
子尝教寡人修功劳，视次第；今有所私求，我将奚听乎。
申子乃辟舍请罪曰：君真其人也。
周显王十九年（辛未公元前350年）。
秦商鞅筑冀阙宫庭于咸阳，徙都之。
令民父子、兄弟同室内息者为禁。
并诸小乡聚，集为一县，县置令、丞，凡三十一县。
废井田，开阡陌。
平斗、桶、权、衡、丈、尺。
秦、魏遇于彤。
赵成侯薨，公子緤与太子争立；緤败，奔韩。
周显王二十一年（癸酉公元前348年）。
秦商鞅更为赋税法，行之。
周显王二十二年（甲戌公元前347年）。
赵公子范袭邯郸，不胜而死。
周显王二十三年（乙亥公元前346年）。
齐杀其大夫牟。
鲁康公薨，子景公偃立。
卫更贬号曰侯，服属三晋。
周显王二十五年（丁丑公元前344年）。
诸侯会于京师。
周显王二十六年（戊寅公元前343年）。
王致伯于秦，诸侯皆贺秦。
秦孝公使公子少官帅师会诸侯于逢泽以朝王。
周显王二十八年（庚辰公元前341年）。
魏庞涓伐韩。
韩请救于齐。
齐威王召大臣而谋曰：蚤救孰与晚救。
成侯曰：不如勿救。
田忌曰：弗救则韩且折而入于魏，不如蚤救之。
孙膑曰：夫韩、魏之兵未弊而救之，是吾代韩受魏之兵，顾反听命于韩也。
且魏有破国之志，韩见亡，必东面而诉于齐矣。
吾因深结韩之亲而晚承魏之弊，则可受重利而得尊名也。
王曰：善。
乃阴许韩使而遣之。
韩因恃齐，五战不胜，而东委国于齐。
齐因起兵，使田忌、田婴、田盼将之，孙子为师，以救韩，直走魏都。
周显王二十九年（辛巳公元前340年）。
魏居岭厄之西，都安邑，与秦界河，而独擅山东之利，利则西侵秦，病则东收地。
魏惠王恐，使使献河西之地于秦以和。
因去安邑，徙都大梁。
乃叹曰：”吾恨不用公叔之言。
秦封卫鞅商於十五邑。
号曰商君。
齐、赵伐魏。
楚宣王薨，子威王商立。
周显王三十一年（癸未公元前338年）。
秦孝公薨，子惠文王立。
公子虔之徒告商君欲反，发吏捕之。
商君亡之魏；魏人不受，复内之秦。
商君乃与其徒之商於，发兵北击郑。
秦人攻商君，杀之，车裂以徇，尽灭其家。
为相十年，人多怨之。
赵良见商君，商君问曰：子观我治秦孰与五羖大夫贤。
赵良曰：千人之诺诺，不如一士之谔谔。
商君曰：诺。
五羖大夫死，秦国男女流涕，童子不歌谣，舂者不相杵。
周显王三十二年（甲申公元前337年）。
韩申不害卒。
周显王三十三年（乙酉公元前336年）。
宋太丘社亡。
周显王三十四年（丙戌公元前335年）。
秦伐韩，拔宜阳。
周显王三十五年（丁亥公元前334年）。
齐王、魏王会于徐州以相王。
韩昭侯作高门，屈宜臼曰：君必不出此门。
何也。
不时。
吾所谓时者，非时日也。
夫人固有利，不利时。
往者君尝利矣，不作高门。
前年秦拔宜阳，今年旱，君不以此时恤民之急而顾益奢，此所谓时诎举赢者也。
故曰不时。
越王无强伐齐。
齐王使人说之以伐齐不如伐楚之利。
越王遂伐楚。
楚人大败之，乘胜尽取吴故地，东至于浙江。
越以此散，诸公族争立，或为王，或为君，滨于海上，朝服于楚。
邹人孟轲见魏惠王，王曰：叟，不远千里而来，亦有以利吾国乎。
孟子曰：君何必曰利，仁义而已矣。
君曰何以利吾国，大夫曰何以利吾家，士庶人曰何以利吾身，上下交征利而国危矣。
未有仁而遗其亲者也，未有义而后其君者也。
王曰：善。
初，孟子师子思，尝问牧民之道何先。
子思曰：先利之。
孟子曰：君子所以教民者，亦仁义而已矣，何必利。
子思曰：仁义固所以利之也。
上不仁则下不得其所，上不义则下乐为诈也，此为不利大矣。
故《易》曰：利者，义之和也。
又曰：利用安身，以崇德也。
此皆利之大者也。
臣光曰：子思、孟子之言，一也。
夫唯仁者为知仁义之为利，不仁者不知也。
故孟子对梁王直以仁义而不及利者，所与言之人异故也。
周显王三十六年（戊子公元前333年）。
楚王伐齐，围徐州。
韩高门成。
昭侯薨，子宣惠王立。
文公从之，资苏秦车马，以说赵肃侯曰：当今之时，山东之建国莫强于赵，秦之所害亦莫如赵。
然而秦不敢举兵伐赵者，畏韩、魏之议其后也。
秦之攻韩、魏也，无有名山大川之限，稍蚕食之，傅国都而止。
韩、魏不能支秦，必入臣于秦；秦无韩、魏之规则祸中于赵矣。
臣以天下地图案之，诸侯之地五倍于秦，料度诸侯之卒十倍于秦。
六国为一，并力西乡而攻秦，秦必破矣。
夫衡人者皆欲割诸侯之地以与秦，秦成则其身富荣，国被秦患而不与其忧，是以衡人日夜务以秦权恐诸侯，以求割地。
故愿大王熟计之也。
窃为大王计，莫如一韩、魏、齐、楚、燕、赵为从亲以畔秦，令天下之将相会于洹水之上，通质结盟，约曰：秦攻一国，五国各出锐师，或桡秦，或救之。
有不如约者，五国共伐之。
诸侯从亲以摈秦，秦甲必不敢出于函谷以害山东矣。
肃侯大说，厚待苏秦，尊宠赐赉之，以约于诸侯。
会秦使犀首伐魏，大败其师四万馀人，禽将龙贾，取雕阴，且欲东兵。
苏秦恐秦兵至赵而败从约，念莫可使用于秦者，乃激怒张仪，入之于秦。
于是苏秦说韩宣惠王曰：韩地方九百馀里，带甲数十万，天下之强弓、劲弩、利剑皆从韩出。
韩卒超足而射，百发不暇止。
以韩卒之勇，被坚甲，劲弩，带利剑，一人当百，不足言也。
大王事秦，秦必求宜阳、成皋；今兹效之，明年复求割地。
与则无地以给之；不与则弃前功，受后祸。
且大王之地有尽而秦求无已，以有尽之地逆无已之求，此所谓市怨结祸者也，不战而地已削矣。
鄙谚曰：宁为鸡口，无为牛后。
夫以大王之贤，挟强韩之兵，而有牛后之名，臣窃为大王羞之。
韩王从其言。
苏秦说魏王曰：大王之地方千里，地名虽小，然而田舍庐庑之数，曾无所刍牧。
人民之众，车马之多，日夜行不绝，輷鞫殷殷，若有三军之众。
臣窃量大王之国不下楚。
今窃闻大王卒，武士二十万，苍头二十万，奋击二十万，厮徒十万；车六百乘，骑五千匹；乃听于群臣之说，而欲臣事秦。
故敝邑赵王使臣效愚计，奉明约，在大王之诏诏之。
魏王听之。
苏秦说齐王曰：齐四塞之国，地方二千余里，带甲数十万，粟如丘山。
乃西南说楚威王曰：楚，天下之强国也，地方六千馀里，带甲百万，车千乘，骑万匹，粟支十年，此霸王之资也。
秦之所害莫如楚，楚强则秦弱，秦强则楚弱，其势不两立。
故为大王计，莫如从亲以孤秦。
臣请令山东之国奉四时之献，以承大王之明诏；委社稷，奉宗庙，练士厉兵，在大王之所用之。
故从亲则诸侯割地以事楚，衡合则楚割地以事秦，此两策者相去远矣，大王何居焉。
楚王亦许之。
齐威王薨，子宣王辟强立；知成侯卖田忌，乃召而复之。
燕文公薨，子易王立。
卫成侯薨，子平侯立。
周显王三十七年（己丑公元前332年）。
秦惠王使犀首欺齐、魏，与共伐赵，以败从约。
赵肃侯让苏秦，苏秦恐，请使燕，必报齐。
苏秦去赵而从约皆解。
赵人决河水以灌齐、魏之师，齐、魏之师乃去。
魏以阴晋为和于秦，实华阴。
齐王伐燕，取十城；已而复归之。
周显王三十九年（辛卯公元前330年）。
秦伐魏，围焦、曲沃。
魏入少梁、河西地于秦。
周显王四十年（壬辰公元前329年）。
秦伐魏，渡河，取汾阴、皮氏，拔焦。
楚威王薨，子怀王槐立。
宋公剔成之弟偃袭攻剔成；剔成奔齐，偃自立为君。
周显王四十一年（癸巳公元前328年）。
秦公子华、张仪帅师围魏蒲阳，取之。
张仪言于秦王，请以蒲阳复与魏，而使公子繇质于魏。
仪因说魏王曰：秦之遇魏甚厚，魏不可以无礼于秦。
魏因尽入上郡十五县以谢焉。
张仪归而相秦。
周显王四十二年（甲午公元前327年）。
秦县义渠，以其君为臣。
秦归焦、曲沃于魏。
周显王四十三年（乙未，前326）。
赵肃侯薨，子武灵王立；置博闻师三人，左、右司过三人，先问先君贵臣肥义，加其秩。
周显王四十四年（丙申公元前325年）。
夏，四月，戊午，秦初称王。
卫平侯薨，子嗣君立。
卫有胥靡亡之魏，因为魏王之后治病。
周显王四十五年（丁酉公元前324年）。
秦张仪帅师伐魏，取陕。
苏秦通于燕文公之夫人，易王知之。
周显王四十六年（戊戌公元前323年）。
秦张仪及齐、楚之相会啮桑。
周显王四十七年（己亥公元前322年）。
周显王四十八年（庚子公元前321年）。
王崩，子慎靓王定立。
燕易王薨，子哙立。
齐王封田婴于薛，号曰靖郭君。
靖郭君言于齐王曰：五官之计，不可不日听而数览也。
王从之；已而厌之，悉以委靖郭君。
靖郭君由是得专齐之权。
靖郭君欲城薛，客谓靖郭君曰：君不闻海大鱼乎。
网不能止，钩不能牵，荡而失水，则蝼蚁制焉。
今夫齐，亦君之水也。
君长有齐，奚以薛为。
苟为失齐，虽隆薛之城到于天，庸足恃乎。
乃不果城。
靖郭君卒，文嗣为薛公，号曰孟尝君。
易》曰：圣人养贤，以及万民。
臣光曰：孟尝君可谓能用谏矣。
苟其言之善也，虽怀诈谖之心，犹将用之，况尽忠无私以事其上乎。
诗》云：采葑采菲，无以下体。
孟尝君有焉。
韩宣惠王欲两用公仲、公叔为政，问于缪留。
对曰：不可。
晋用六卿而国分；齐简公用陈成子及阚止而见杀；魏用犀首、张仪而西河之外亡。
今君两用之，其多力者内树党，其寡力者藉外权。
群臣有内树党以骄主，有外为交以削地，君之国危矣。
汉孝成皇帝建始元年（己丑，公元前32年）。
春，正月，乙丑，悼考庙灾。
石显迁长信中太仆，秩中二千石。
显既失倚，离权，于是丞相、御史条奏显旧恶；及其党牢梁、陈顺皆免官。
显与妻子徙归故郡，忧懑不食，道死。
诸所交结以显为官者，皆废罢。
少府五鹿充宗左迁玄菟太守，御史中丞伊嘉为雁门都尉。
司隶校尉涿郡王尊劾奏：丞相衡、御史大夫谭，知显等颛权擅势，大作威福，为海内患害，不以时白奏行罚，而阿谀曲从，附下罔上，怀邪迷国，无大臣辅政之义，皆不道。
立故河间王元弟上郡库令良为河间王。
有星孛于营室。
赦天下。
壬子，封舅诸吏、光禄大夫、关内侯王崇为安成侯；赐舅谭、商、立、根、逢时爵关内侯。
御史中丞东海薛宣上疏曰：陛下至德仁厚，而嘉气尚凝，阴阳不和，殆吏多苛政。
八月，有两月相承，晨见东方。
汉孝成皇帝建始二年（庚寅公元前31年）。
闰月，以渭城延陵亭部为初陵。
三月，辛丑，上始祠后土于北郊。
丙午，立皇后许氏。
后，车骑将军嘉之女也。
元帝伤母恭哀后居位日浅而遭霍氏之辜，故选嘉女以配太子。
夏，大旱。
汉孝成皇帝建始三年（辛卯公元前30年）。
春，三月，赦天下徒。
秋，关内大雨四十馀日。
上欲专委任王凤。
八月，策免车骑将军许嘉，以特进侯就朝位。
张谭坐选举不实，免。
冬，十月，光禄大夫尹忠为御史大夫。
十二月，戊申朔，日有食之。
其夜，地震未央宫殿中。
诏举贤良方正能直言极谏之士。
越巂山崩。
丁丑，匡衡坐多取封邑四百顷，监临盗所主守直十金以上，免为庶人。
汉孝成皇帝建始四年（壬辰公元前29年）。
春，正月，癸卯，陨石于亳四，陨于肥累二。
罢中书宦官。
初置尚书员五人。
三月，甲申，以左将军乐昌侯王商为丞相。
夏，四月，雨雪。
秋，桃、李实。
大雨水十馀日，河决东郡金堤。
冬，十一月，御史大夫尹忠以对方略疏阔，上切责其不忧职，自杀。
遣大司农非调调均钱谷河决所灌之郡，谒者二人发河南以东船五百艘，徙民避水居丘陵九万七千馀口。
壬戌，以少府张忠为御史大夫。
南山群盗傰宗等数百人为吏民害。
上即位之初，丞相匡衡复奏：射声校尉陈汤以吏二千石奉使，颛命蛮夷中，不正身以先下，而盗所收康居财物，戒官属曰：绝域事不覆校。
太中大夫谷永上疏讼汤曰：臣闻楚有子玉得臣，文公为之仄席而坐；赵有廉颇、马服，强秦不敢窥兵井陉；近汉有郅都、魏尚，匈奴不敢南乡沙幕。
盖君子闻鼓鼙之声，则思将帅之臣。
书奏，天子出汤，夺爵为士伍。
汉孝成皇帝河平元年（癸巳公元前28年）。
春，杜钦荐犍为王延世于王凤，使塞决河。
凤以延世为河堤使者。
延世以竹落长四丈，大九围，盛以小石，两船夹载而下之。
三十六日，河堤成。
三月，诏以延世为光禄大夫，秩中二千石，赐爵关内侯、黄金百斤。
夏，四月，己亥晦，日有食之。
诏公卿百僚陈过失，无有所讳。
大赦天下。
光禄大夫刘向对曰：四月交于五月，月同孝惠，日同孝昭，其占恐害继嗣。
是时许皇后专宠，后宫希得进见，中外皆忧上无继嗣，故杜钦、谷永及向所对皆及之。
上于是减省椒房、掖廷用度，服御、舆驾所发诸官署及所造作，遗赐外家、群臣妾，皆如竟宁以前故事。
盖矫枉者过直，古今同之。
给事中平陵平当上言：太上皇，汉之始祖，废其寝庙园，非是。
上亦以无继嗣，遂纳当言。
秋，九月，复太上皇寝庙园。
匈奴单于遣右皋林王伊邪莫演等奉献，朝正月。
汉孝成皇帝河平二年（甲午公元前27年）。
夏，四月，楚国雨雹，大如釜。
徙山阳王康为定陶王。
六月，上悉封诸舅：王谭为平阿侯，商为成都侯，立为红阳侯，根为曲阳侯，逢时为高平侯。
五人同日封，故世谓之五侯”。
太后母李氏更嫁为河内苟宾妻，生子参；太后欲以田蚡为比而封之。
御史大夫张忠奏京兆尹王尊暴虐倨慢，尊坐免官；吏民多称惜之。
夜郎王兴、钩町王禹、漏卧侯俞更举兵相攻。
兴妻父翁指，与子邪务收馀兵，迫胁旁二十二邑反。
至冬，立奏募诸夷，与都尉、长史分将攻翁指等。
时天大旱，立攻绝其水道。
汉孝成皇帝河平三年（乙未公元前26年）。
春，正月，楚王嚣来朝。
二月，乙亥，诏以嚣素行纯茂，特加显异，封其子勋为广戚侯。
丙戌，犍为地震，山崩，壅江水，水逆流。
秋，八月，乙卯晦，日有食之。
上以中秘书颇散亡，使谒者陈农求遗书于天下。
诏光禄大夫刘向校经传、诸子、诗赋，步兵校尉任宏校兵书，太史令尹咸校数术，侍医李柱国校方技。
每一书已，向辄条其篇目，撮其指意，录而奏之。
刘向以王氏权位太盛，而上方向《诗》、《书》古文，向乃因《尚书·洪范》，集合上古以来，历春秋、六国至秦、汉符瑞、灾异之记，推迹行事，连傅祸福，著其占验，比类相从，各有条目，凡十一篇，号曰《洪范五行传论》，奏之。
天子心知向忠精，故为凤兄弟起此论也，然终不能夺王氏权。
复遣王延世与丞相史杨焉及将作大匠许商、谏大夫乘马延年同作治，六月乃成。
汉孝成皇帝河平四年（丙申公元前25年）。
春，正月，匈奴单于来朝。
赦天下徒。
三月，癸丑朔，日有食之。
夏，四月，壬寅，诏收商丞相印绶。
上之为太子也，受《论语》于莲勺张禹，及即位，赐爵关内侯，拜为诸吏、光禄大夫，秩中二千石，给事中，领尚书事。
庚戌，楚孝王嚣薨。
初，武帝通西域，罽宾自以绝远，汉兵不能至，独不服，数剽杀汉使。
久之，汉使者文忠与容屈王子阴末赴合谋攻杀其王；立阴末赴为罽宾王。
后军候赵德使罽宾，与阴末赴相失；阴末赴锁琅当德，杀副已下七十馀人，遣使者上书谢。
孝元帝以其绝域，不录，放其使者于县度，绝而不通。
杜钦说王凤曰：前罽宾王阴末赴，本汉所立，后卒畔逆。
汉孝成皇帝阳朔元年（丁酉公元前24年）。
春，二月，丁未晦，日有食之。
三月，赦天下徒。
冬，京兆尹泰山王章下狱，死。
王氏子弟皆卿、大夫、侍中、诸曹，分据势官，满朝廷。
杜钦见凤专政泰重，戒之曰：愿将军由周公之谦惧，损穰侯之威，放武安之欲，毋使范雎之徒得间其说。
凤不听。
是岁，陈留太守薛宣为左冯翊。
宣笑曰：吏道以法令为师，可问而知；及能与不能，自有资材，何可学也。
汉孝成皇帝阳朔二年（戊戌公元前23年）。
春，三月，大赦天下。
御史大夫张忠卒。
夏，四月，丁卯，以侍中、太仆王音为御史大夫。
于是王氏愈盛，郡国守相、刺史皆出其门下。
秋，关东大水。
八月，甲申，定陶共王康薨。
是岁，徙信都王兴为中山王。
汉孝成皇帝阳朔三年（己亥公元前22年）。
春，三月，壬戌，陨石东郡八。
夏，六月，颍川铁官徙申屠圣等百八十人杀长吏，盗库兵，自称将军，经历九郡。
凤顿首泣曰：谭等虽与臣至亲，行皆奢僭，无以率导百姓，不如御史大夫音谨敕，臣敢以死保之。
八月，丁巳，凤薨。
九月，甲子，以王音为大司马、车骑将军，而王谭位特进，领城门兵。
冬，十一月，丁卯，光禄勋于永为御史大夫。
永，定国之子也。
汉孝成皇帝阳朔四年（庚子公元前21年）。
春，二月，赦天下。
夏，四月，雨雪。
秋，九月，壬申，东平思王宇薨。
少府王骏为京兆尹。
骏，吉之子也。
先是，京兆有赵广汉、张敞、王尊、王章、王骏，皆有能名，故京师称曰：前有赵、张，后有三王。
闰月，壬戌，于永卒。
乌孙小昆弥乌就屠死，子拊离代立；为弟日贰所杀。
汉遣使者立拊离子安日为小昆弥。
汉孝成皇帝鸿嘉元年（辛丑公元前20年）。
春，正月，癸巳，以薛宣为御史大夫。
上始为微行，从期门郎或私奴十馀人，或乘小车，或皆骑，出入市里郊野，远至旁县甘泉、长杨、五柞，斗鸡、走马，常自称富平侯家人。
富平侯者，张安世四世孙放也。
三月，庚戌，张禹以老病罢，以列侯朝朔、望，位特进，见礼如丞相，赏赐前后数千万。
夏，四月，庚辰，薛宣为丞相，封高阳侯；京兆尹王骏为御史大夫。
王音既以从舅越亲用事，小心亲职。
上以音自御史大夫入为将军，不获宰相之封。
六月，乙巳，封音为安阳侯。
冬，黄龙见真定。
汉孝成皇帝鸿嘉二年（壬寅公元前19年）。
春，上行幸云阳、甘泉。
三月，博士行大射礼。
夏，徙郡国豪杰赀五百万以上五千户于昌陵。
五月，癸未，陨石于杜邮三。
六月，立中山宪王孙云客为广德王。
是岁，城阳哀王云薨；无子，国除。
汉孝成皇帝鸿嘉三年（癸卯公元前18年）。
夏，四月，赦天下。
王氏五侯争以奢侈相尚。
成都侯商尝病，欲避暑，从上借明光宫。
后又穿长安城，引内沣水，注第中大陂以行船，立羽盖，张周帷，楫棹越歌。
秋，八月，乙卯，孝景庙北阙灾。
初，许皇后与班倢伃皆有宠于上。
上尝游后庭，欲与倢伃同辇载，倢伃辞曰：观古图画，贤圣之君皆有名臣在侧，三代末主乃有嬖妾。
今欲同辇，得无近似之乎。
上善其言而止。
太后闻之，喜曰：古有樊姬，今有班倢伃。
班倢伃进侍者李平得幸，亦为倢伃，赐姓曰卫。
广汉男子郑躬等六十馀人攻官寺，篡囚徒，盗库兵；自称山君。
汉孝成皇帝鸿嘉四年（甲辰公元前17年）。
秋，勃海、清河、信都河水湓溢，灌县、邑三十一，败官亭、民舍四万馀所。
平陵李寻等奏言：议者常欲求索九河故迹而穿之。
今因其自决，可且勿塞，以观水势；河欲居之，当稍自成川，跳出沙土。
然后顺天心而图之，必有成功，而用财力寡。
于是遂止不塞。
朝臣数言百姓可哀，上遣使者处业振赡之。
冬，以河东都尉赵护为广汉太守，发郡中及蜀郡合三万人击之，或相捕斩除罪；旬月平。
是岁，平阿安侯王谭薨。
魏郡杜邺时为郎，素善车骑将军音，见音前与平阿侯有隙，即说音曰：夫戚而不见殊，孰能无怨。
汉孝成皇帝永始元年（乙巳公元前16年）。
春，正月，癸丑，太官凌室火。
戊午，戾后园南阙火。
夏，四月，乙亥，上先封倢伃父临为成阳侯。
谏大夫河间刘辅上书，言：昔武王、周公，承顺天地以飨鱼、鸟之瑞，然犹君臣祗惧，动色相戒。
虽夙夜自责，改过易行，畏天命，念祖业，妙选有德之世，考卜窈窕之女，以承宗庙，顺神祗心，塞天下望，子孙之祥犹恐晚暮。
里语曰：腐木不可以为柱；人婢不可以为主。
于是左将军辛庆忌、右将军廉褒、光禄勋琅邪师丹、太中大夫谷永俱上书曰：窃见刘辅前以县令求见，擢为谏大夫，此其言必有卓诡切至当圣心者，故得拔至于此；旬月之间，收下秘狱。
初，太后兄弟八人，独弟曼早死，不侯；太后怜之。
六月，丙寅，立皇后赵氏，大赦天下。
昌陵制度奢泰，久而不成。
刘向上疏曰：。
自古及今，未有不亡之国。
棺椁之作，自黄帝始。
孔子葬母于防，坟四尺。
上感其言。
汉孝成皇帝永始四年（戊申公元前13年）。
夏，大旱。
四月，癸未，长乐临华殿、未央宫东司马门皆灾。
六月，甲午，霸陵园门阙灾。
秋，七月，辛未晦，日有食之。
冬，十一月，庚申，卫将军王商病免。
相禹奏立对外家怨望，有恶言。
是岁，司隶校尉蜀郡何武为京兆尹。
汉孝成皇帝元延元年（己酉公元前12年）。
春，正月，己亥朔，日有食之。
壬戌，王商复为大司马、卫将军。
三月，上行幸雍，祠五畤。
赦天下。
秋，七月，有星孛于东井。
红阳侯立举陈咸方正，对策，拜为光禄大夫、给事中。
十二月，乙未，王商为大将军。
特进、安昌侯张禹请平陵肥牛亭地；曲阳侯根争，以为此地当平陵寝庙，衣冠所出游道，宜更赐禹它地。
上不从，卒以赐禹。
根由是害禹宠，数毁恶之。
天子愈益敬厚禹，每病，辄以起居闻，车驾自临问之。
上亲拜禹床下，禹顿首谢恩。
禹小子未有官，禹数视其小子，上即禹床下拜为黄门郎、给事中。
禹虽家居，以特进为天子师，国家每有大政，必与定议。
匈奴搜谐单于将入朝，未入塞，病死。
弟且莫车立，为车牙若鞮单于，以囊知牙斯为左贤王。
北地都尉张放到官数月，复征入侍中。
是岁，左将军辛庆忌卒。
庆忌为国虎臣，遭世承平，匈奴、西域亲附，敬其威信。
汉孝成皇帝元延二年（庚戌公元前11年）。
春，正月，上行幸甘泉，郊泰畤。
三月，行幸河东，祠后土。
既祭，行游龙门，登历观，陟西岳而归。
夏，四月，立广陵孝王子守为王。
初，乌孙小昆弥安日为降民所杀，诸翎侯大乱。
诏征故金城太守段会宗为左曹、中郎将、光禄大夫，使安辑乌孙；立安日弟末振将为小昆弥，定其国而还。
自乌孙分立两昆弥，汉用忧劳，且无宁岁。
汉孝成皇帝元延三年（辛亥公元前10年）。
春，正月，丙寅，蜀郡岷山崩，壅江三日，江水竭。
汉家本起于蜀、汉，今所起之地，山崩川竭，星孛又及摄提、大角，从参至辰，殆必亡矣。
二月，丙午，封淳于长为定陵侯。
三月，上行幸雍，祠五畤。
上将大夸胡人以多禽兽。
秋，命右扶风发民入南山，西自褒、斜，东至弘农，南驱汉中，张罗罔罝罘，捕熊罴禽兽，载以槛车，输长杨射熊馆，以罔为周阹，纵禽兽其中，令胡人手搏之，自取其获，上亲临观焉。
汉孝成皇帝元延四年（壬子公元前9年）。
春，正月，上行幸甘泉，郊泰畤。
三月，上行幸河东，祠后土。
陨石于关东二。
王根荐谷永，征入，为大司农。
汉孝成皇帝绥和元年（癸丑公元前8年）。
春，正月，大赦天下。
上召丞相翟方进、御史大夫孔光、右将军廉褒、后将军朱博入禁中，议中山、定陶王谁宜为嗣者”。
方进、根、褒、博皆以为：定陶王，帝弟之子，《礼》曰：昆弟之子，犹子也。
上行幸雍，祠五畤。
初，何武之为廷尉也，建言：末俗之敝，政事烦多，宰相之材不能及古，而丞相独兼三公之事，所以久废而不治也。
宜建三公官。
上从之。
夏，四月，赐曲阳侯根大司马印绶，置官属，罢票骑将军官；以御史大夫何武为大司空，封汜乡侯。
皆增奉如丞相，以备三公焉。
秋，八月，庚戌，中山孝王兴薨。
匈奴车牙单于死，弟囊知牙斯立，为乌珠留若鞮单于。
乌珠留单于立，以弟乐为左贤王，舆为右贤王。
汉遣中郎将夏侯藩、副校尉韩容使匈奴。
或说王根曰：匈奴有斗入汉地，直张掖郡，生奇材箭竿、鹫羽；如得之，于边甚饶，国家有广地之实，将军显功垂于无穷。
冬，十月，甲寅，王根病免。
初，太子之幼也，王祖母傅太后躬自养视；及为太子，诏傅太后与太子母丁姬自居定陶国邸，不得相见。
顷之，王太后欲令傅太后、丁姬十日一至太子家，帝曰：太子承正统，当共养陛下，不得复顾私亲。
王太后曰：太子小而傅太后抱养之，今至太子家，以乳母恩耳，不足有所妨。
于是令傅太后得至太子家。
丁姬以不养太子，独不得。
时曲阳侯根辅政，久病，数乞骸骨。
长以外亲居九卿位，次第当代根。
侍中、骑都尉、光禄大夫王莽心害长宠，私闻其事。
莽侍曲阳侯病，因言：长见将军久病意喜，自以当代辅政，至对及冠议语署置。
具言其罪过。
根怒曰：即如是，何不白也”。
莽曰：未知将军意，故未敢言。
根曰：趣白东宫。
莽求见太后，具言长骄佚，欲代曲阳侯；私与长定贵人姊通，受取其衣物。
太后亦怒曰：儿至如此。
往白之帝。
莽白上；上以太后故，免长官，勿治罪，遣就国。
初，红阳侯立不得辅政，疑为长毁谮，常怨毒长。
上知之。
及长当就国，立嗣子融从长请车骑，长以珍宝因融重遗立。
立因上封事，为长求留，曰：陛下既托文以皇太后故，诚不可更有它计。
于是天子疑焉，下有司按验。
吏捕融，立令融自杀以灭口。
上愈疑其有大奸，遂逮长系洛阳诏狱，穷治。
长具服戏侮长定宫，谋立左皇后，罪至大逆，死狱中。
妻子当坐者徙合浦，母若归故郡。
上使廷尉孔光持节赐废后药自杀。
丞相方进复劾奏红阳侯立，狡猾不道，请下狱。
上曰：红阳侯，朕之舅，不忍致法。
遣就国。
于是方进复奏立党友后将军朱博、钜鹿太守孙闳，皆免官，与故光禄大夫陈咸皆归故郡。
咸自知废锢，以忧死。
丞相方进、大司空武奏言：《春秋》之义，用贵治贱，不以卑临尊。
刺史位下大夫而临二千石，轻重不相准。
臣请罢刺史，更置州牧以应古制。
十二月，罢刺史，更置州牧，秩二千石。
犍为郡于水滨得古磬十六枚，议者以为善祥。
礼以养人为本，如有过差，是过而养人也。
刘向自见得信于上，故常显讼宗室，讥刺王氏及在位大臣，其言多痛切，发于至诚。
上数欲用向为九卿，辄不为王氏居位者及丞相、御史所持，故终不迁，居列大夫官前后三十馀年而卒。
后十三岁而王氏代汉。
汉孝成皇帝绥和二年（甲寅公元前7年）。
春，正月，上行幸甘泉，郊泰畤。
二月，壬子，丞相方进薨。
三月，上行幸河东，祠后土。
丙戌，帝崩于未央宫。
是时，楚思王衍、梁王立来朝，明旦，当辞去。
又欲拜左将军孔光为丞相，已刻侯印，书赞。
是日，孔光于大行前拜受丞相、博山侯印绶。
富平侯张放闻帝崩，思慕哭泣而死。
荀悦论曰：放非不爱上，忠不存焉。
故爱而不忠，仁之贼也。
皇太后诏南、北郊长安如故。
夏，四月，丙午，太子即皇帝位，谒高庙；尊皇太后曰太皇太后，皇后曰皇太后。
哀帝初立，躬行俭约，省减诸用，政事由己出，朝廷翕然望至治焉。
己卯，葬孝成皇帝于延陵。
太皇太后令傅太后、丁姬十日一至未央宫。
有诏问丞相、大司空：定陶共王太后宜当何居。
丞相孔光素闻傅太后为人刚暴，长于权谋，自帝在襁褓，而养长教道至于成人，帝之立又有力；光心恐傅太后与政事，不欲与帝旦夕相近，即议以为：定陶太后宜改筑宫。
大司空何武曰：可居北宫。
北宫有紫房复道通未央宫，傅太后果从复道朝夕至帝所，求欲称尊号，贵宠其亲属，使上不得由直道行。
高昌侯董宏希指，上书言：秦庄襄王，母本夏氏，而为华阳夫人所子，及即位后，俱称太后。
五月，丙戌，立皇后傅氏，傅太后从弟晏之子也。
诏曰：《春秋》，母以子贵。
王莽荐中垒校尉刘歆有材行，为侍中，稍迁光禄大夫，贵幸，更名秀。
初，董仲舒说武帝，以秦用商鞅之法，除井田，民得卖买，富者田连阡陌，贫者亡立锥之地，邑有人君之尊，里有公侯之富，小民安得不困。
上置酒未央宫，内者令为傅太后张幄，坐于太皇太后坐旁。
傅太后从弟右将军喜，好学问，有志行。
建平侯杜业上书诋曲阳侯王根、高阳侯薛宣、安昌侯张禹，而荐朱博。
臣闻月者，众阴之长，妃后、大臣、诸侯之象也。
待诏贾让奏言：。
治河有上、中、下策。
丹见上多所匡改成帝之政，乃上书言：。
孝成皇帝深见天命，烛知至德，以壮年克己，立陛下为嗣。
先帝暴弃天下，而陛下继体，四海安宁，百姓不惧，此先帝圣德，当合天人之功也。
傅太后怒；上不得已，复留迁。
丞相光与大司空丹奏言：诏书前后相反，天下疑惑，无所取信。
议郎耿育上书冤讼陈汤曰：。
甘延寿、陈汤，为圣汉扬钩深致远之威，雪国家累年之耻，讨绝域不羁之君，系万里难制之虏，岂有比哉。
应是，南郡献白虎，边垂无警备。
书奏，天子还汤，卒于长安。
汉孝哀皇帝建平元年（乙卯公元前6年）。
春，正月，陨石于北地十六。
赦天下。
司隶校尉解光奏言：臣闻许美人及故中宫史曹宫皆御幸孝成皇帝，产子。
武对：未死。
客曰：上与昭仪大怒，奈何不杀。
即因客奏封事曰：陛下未有继嗣，子无贵贱，唯留意。
我儿，男也，额上有壮发，类孝元皇帝。
遂饮药死。
许美人元延二年怀子，十一月乳。
昭仪曰：陛下自知是，不食何为。
帝曰：约以赵氏，故不立许氏，使天下无出赵氏上者，毋忧也。
其它饮药伤堕者无数事，皆在四月丙辰赦令前。
臣谨案：永光三年，男子忠等发长陵傅夫人冢。
事更大赦，孝元皇帝下诏曰：此朕所不当得赦也。
穷治，尽伏辜。
天下以为当。
赵昭仪倾乱圣朝，亲灭继嗣，亲属当伏天诛。
而同产亲属皆在尊贵之位，迫近帷幄，群下寒心，请事穷竟。
丁酉，光禄大夫傅喜为大司马，封高武侯。
秋，九月，甲辰，陨石于虞二。
郎中令泠褒、黄门郎段犹等复奏言：定陶共皇太后、共皇后，皆不宜复引定陶籓国之名，以冠大号；车马、衣服宜皆称皇之意，置吏二千石以下，各供厥职；又宜为共皇立庙京师。
会有上书言：古者以龟、贝为货，今以钱易之，民以故贫，宜可改币。
尚书令唐林上疏曰：窃见免大司空丹策书，泰深痛切。
君子作文，为贤者讳。
中山王箕子，幼有眚病，祖母冯太后自养视，数祷祠解。
上遣中郎谒者张由将医治之。
司隶孙宝奏请覆治冯氏狱，傅太后大怒曰：帝置司隶，主使察我。
尚书仆射唐林争之，上以林朋党比周，左迁敦煌鱼泽障候。
大司马傅喜、光禄大夫龚胜固争，上为言太后，出宝，复官。
汉孝哀皇帝建平二年（丙辰公元前5年）。
春，正月，有星孛于牵牛。
汉孝哀皇帝元寿元年（己未公元前2年）。
春，正月，辛丑朔，诏将军、中二千石举明习兵法者各一人，因就拜孔乡侯傅晏为大司马、卫将军，阳安侯丁明为大司马、票骑将军。
是日，日有食之。
上诏公卿大夫悉心陈过失，又令举贤良方正能直言者各一人。
大赦天下。
丞相嘉奏封事曰：。
孝元皇帝奉承大业，温恭少欲，都内钱四十万万。
上由是于嘉浸不说。
前凉州刺史杜邺以方正对策曰：臣闻阳尊阴卑，天之道也。
初，王莽既就国，杜门自守。
其中子获杀奴，莽切责获，令自杀。
在国三岁，吏民上书冤讼莽者百数。
至是，贤良周护、宋崇等对策，复深讼莽功德。
上于是征莽及平阿侯仁还京师，侍太后。
丁巳，皇太太后傅氏崩，合葬渭陵，称孝元傅皇后。
丞相、御史奏息夫躬、孙宠等罪过，上乃免躬、宠官，遣就国；又罢侍中、诸曹、黄门郎数十人。
鲍宣上书曰：陛下父事天，母事地，子养黎民。
陛下深内自责，避正殿，举直言，求过失，罢退外亲及旁仄素餐之人，征拜孔光为光禄大夫，发觉孙宠、息夫躬过恶，免官遣就国，众庶歙然，莫不说喜。
上感大异，纳宣言，征何武、彭宣；拜鲍宣为司隶。
上托傅太后遗诏，令太皇太后下丞相、御史，益封董贤二千户，赐孔乡侯、汝昌侯、阳新侯国。
王嘉封还诏书，因奏封事谏曰：臣闻爵禄、土地，天之有也。
王者代天爵人，尤宜慎之。
尚书令鞫谭、仆射宗伯凤以为可许。
使者既到，府掾、史涕泣，共和药进嘉，嘉不肯服。
使者危坐府门上，主簿复前进药。
廷尉收嘉丞相、新甫侯印绶，缚嘉载致都船诏狱。
八月，何武徙为前将军。
辛卯，光禄大夫彭宣为御史大夫。
司隶鲍宣坐摧辱宰相，拒闭使者，无人臣礼，减死髡钳。
冬，十一月，壬午，以故定陶太傅、光禄大夫韦赏为大司马、车骑将军。
己丑，赏卒。
十二月，庚子，以侍中、驸马都尉董贤为大司马、卫将军，册曰：建尔于公，以为汉辅。
初，丞相孔光为御史大夫，贤父恭为御史，事光。
及贤为大司马，与光并为三公。
光雅恭谨，知上欲尊宠贤。
是时，成帝外家王氏衰废，唯平阿侯谭子去疾为侍中，弟闳为中常侍。
汉孝哀皇帝元寿二年（庚申公元前1年）。
春，正月，匈奴单于及乌孙大昆弥伊秩靡皆来朝，汉以为荣。
夏，四月，壬辰晦，日有食之。
五月，甲子，正三公官分职。
大司马、卫将军董贤为大司马；丞相孔光为大司徒；御史大夫彭宣为大司空，封长平侯。
六月，戊午，帝崩于未央宫。
帝睹孝成之世禄去王室，及即位，屡诛大臣，欲强主威以则武、宣。
然而宠信谗谄，憎疾忠直，汉业由是遂衰。
太皇太后闻帝崩，即日驾之未央宫，收取玺绶。
太后召大司马贤，引见东箱，问以丧事调度。
贤内忧，不能对，免冠谢。
太后曰：新都侯莽，前以大司马奉送先帝大行，晓习故事，吾令莽佐君。
贤顿首：幸甚。
太后遣使者驰召莽。
诏尚书，诸发兵符节、百官奏事、中黄门、期门兵皆属莽。
莽以太后指，使尚书劾贤帝病不亲医药，禁止贤不得入宫殿司马中；贤不知所为，诣阙免冠徒跣谢。
己未，莽使谒者以太后诏即阙下册贤曰：贤年少，未更事理，为大司马，不合众心，其收大司马印绶，罢归第。
即日，贤与妻皆自杀；家惶恐，夜葬。
莽疑其诈死。
有司奏请发贤棺，至狱诊视，因埋狱中。
太皇太后诏公卿举可大司马者”。
莽故大司马，辞位避丁、傅，众庶称以为贤，又太皇太后近亲，自大司徒孔光以下，举朝皆举莽。
独前将军何武、左将军公孙禄二人相与谋，以为往时惠、昭之世，外戚吕、霍、上官持权，几危社稷；今孝成、孝哀比世无嗣，方当选立近亲幼主，不宜令外戚大臣持权。
亲疏相错，为国计便。
于是武举公孙禄可大司马，而禄亦举武。
庚申，太皇太后自用莽为大司马、领尚书事。
太皇太后与莽议立嗣。
安阳侯王舜，莽之从弟，其人修饬，太皇太后所信爱也，莽白以舜为车骑将军。
秋，七月，遣舜与大鸿胪左咸使持节迎中山王箕子以为嗣。
传》不云乎：岁寒然后知松柏之后凋也。
请遣立就国。
太后不听。
八月，莽复白太皇太后，废孝成皇后、孝哀皇后为庶人，就其园。
是日，皆自杀。
大司空彭宣以王莽专权，乃上书言：三公鼎足承君；一足不任，则覆乱美实。
戊午，右将军王崇为大司空，光禄勋东海马宫为右将军，左曹、中郎将甄丰为光禄勋。
九月，辛酉，中山王即皇帝位，大赦天下。
平帝年九岁，太皇太后临朝，大司马莽秉政，百官总己以听于莽。
冬，十月，壬寅，葬孝哀皇帝于义陵。
汉孝平皇帝元始元年（辛酉公元1年）。
春，正月，王莽风益州，令塞外蛮夷自称越裳氏重译献白雉一、黑雉二。
置羲和官，秩二千石。
夏，五月，丁巳朔，日有食之。
大赦天下。
公卿以下举敦厚能直言者各一人。
王莽恐帝外家卫氏夺其权，白太后：前哀帝立，背恩义，自贵外家丁、傅，桡乱国家，几危社稷。
今帝以幼年复奉大宗为成帝后，宜明一统之义，以戒前事，为后代法。
六月，遣甄丰奉玺绶，即拜帝母卫姬为中山孝王后。
赐帝舅卫宝、宝弟玄爵关内侯。
扶风功曹申屠刚以直言对策曰：臣闻成王幼少，周公摄政，听言下贤，均权布宠，动顺天地，举措不失；然近则召公不说，远则四国流言。
丙午，封鲁顷公之八世孙公子宽为褒鲁侯，奉周公祀；封褒成君孔霸曾孙均为褒成侯，奉孔子祀。
秋，九月，赦天下徒。
汉孝平皇帝元始二年（壬戌公元2年）。
春，黄支国献犀牛。
黄支在南海中，去京师三万里。
王莽欲耀威德，故厚遗其王，令遣使贡献。
越巂郡上黄龙游江中。
太师光、大司徒宫等咸称莽功德比周公，宜告祠宗庙。
大司农孙宝曰：周公上圣，召公大贤，尚犹有不相说，著于经典，两不相损。
今风雨未时，百姓不足，每有一事，群臣同声，得无非其美者。
时大臣皆失色。
甄邯即时承制罢议者。
会宝遣吏迎母，母道病，留弟家，独遣妻子。
司直陈崇劾奏宝，事下三公即讯。
宝对曰：年七十，悖眊，恩衰共养，营妻子，如章。
宝坐免，终于家。
帝更名衎。
三月，癸酉，大司空王崇谢病免，以避王莽。
夏，四月，丁酉，左将军甄丰为大司空，右将军孙建为左将军，光禄勋甄邯为右将军。
立代孝王玄孙之子如意为广宗王，江都易王孙盱台侯宫为广川王，广川惠王曾孙伦为广德王。
郡国大旱，蝗，青州尤甚，民流亡。
莽因上书愿出钱百万，献田三十顷，付大司农助给贫民。
于是公卿皆慕效焉，凡献田宅者二百三十人，以口赋贫民。
又起五里于长安城中，宅二百区，以居贫民。
莽帅群臣奏太后，言：幸赖陛下德泽，间者风雨时，甘露降，神芝生，蓂荚、朱草、嘉禾，休征同时并至。
六月，陨石于钜鹿二。
光禄大夫楚国龚胜、太中大夫琅邪邴汉以王莽专政，皆乞骸骨。
莽令太后策诏之曰：朕愍以官职之事烦大夫，大夫其修身守道，以终高年。
皆加优礼而遣之。
梅福知王莽必篡汉祚，一朝弃妻子去，不知所之。
其后，人有见福于会稽者，变姓名为吴市门卒云。
秋，九月，戊申晦，日有食之，赦天下徒。
遣执金吾候陈茂谕说江湖贼成重等二百馀人皆自出，送家在所收事。
重徙云阳，赐公田宅。
王莽欲悦太后以威德至盛，异于前，乃风单于令遣王昭君女须卜居次云入侍太后，所以赏赐之甚厚。
车师后王国有新道通玉门关，往来差近，戊己校尉徐普欲开之。
诏遣中郎将韩隆等使匈奴，责让单于；单于叩头谢罪，执二虏还付使者。
汉孝平皇帝元始三年（癸亥公元3年）。
春，太后遣长乐少府夏侯籓、宗正刘宏、尚书令平晏纳采见女。
大师光、大司徒宫、大司空丰、左将军孙建、执金吾尹赏、行太常事、大中大夫刘秀及太卜、太史令服皮弁、素积，以礼杂卜筮，皆曰：兆遇金水王相，卦遇父母得位，所谓康强之占，逢吉之符也。
大司徒司直陈崇使张敞孙竦草奏，盛称安汉公功德，以为：宜恢公国令如周公，建立公子令如伯禽，所赐之品亦皆如之，诸子之封皆如六子。
太后以示群公。
群公方议其事，会吕宽事起。
初，莽长子宇非莽隔绝卫氏，恐久后受祸，即私与卫宝通书，教卫后上书谢恩，因陈丁、傅旧恶，冀得至京师。
莽白太皇太后，诏有司褒赏中山孝王后，益汤沐邑七千户。
卫后日夜啼泣，思见帝面，而但益户邑。
宇复教令上书求至京师，莽不听。
宇与师吴章及妇兄吕宽议其故，章以为莽不可谏而好鬼神，可为变怪以惊惧之，章因推类说令归政卫氏。
宇即使宽夜持血洒莽第门，吏发觉之。
莽执宇送狱，饮药死。
宇妻焉怀子，系狱，须产子已，杀之。
甄邯等白太后，下诏曰：公居周公之位，辅成王之主，而行管、蔡之诛，不以亲亲害尊尊，朕甚嘉之。
莽尽灭卫氏支属，唯卫后在。
吴章要斩，磔尸东市门。
元帝女弟敬武长公主素附丁、傅，及莽专政，复非议莽；红阳侯王立，莽之尊属；平阿侯王仁，素刚直；莽皆以太皇太后诏，遣使者迫守，令自杀。
是岁，尚书令颍川钟元为大理。
汉孝平皇帝元始四年（甲子公元4年）。
春，正月，郊祀高祖以配天，宗祀孝文以配上帝。
改殷绍嘉公曰宋公，周承休公曰郑公。
诏：妇女非身犯法，及男子年八十以上、七岁已下，家非坐不道、诏所名捕，它皆无得系。
其当验者即验问。
定著令。
二月，丁未，遣大司徒宫、大司空丰等奉乘舆法驾迎皇后于安汉公第，授皇后玺绂，入未央宫。
大赦天下。
遣太仆王恽等八人各置副，假节，分行天下，览观风俗。
夏，太保舜等及吏民上书者八千馀人，咸请如陈崇言，加赏于安汉公。
白尊太后姊、妹号皆为君，食汤沐邑。
奏可。
莽奏起明堂、辟雍、灵台，为学者筑舍万区，制度甚盛。
立《乐经》；益博士员，经各五人。
征天下通一艺、教授十一人以上，及有逸礼、古书、天文、图谶、钟律、月令、兵法、史篇文字，通知其意者，皆诣公车。
网罗天下异能之士，至者前后千数，皆令记说廷中，将令正乖谬，壹异说云。
莽奏尊孝宣庙为中宗，孝元庙为高宗。
又奏毁孝宣皇考庙勿修，罢南陵、云陵为县。
奏可。
冬，置西海郡。
又增法五十条，犯者徙之西海。
徙者以千万数，民始怨矣。
分京师置前辉光、后丞烈二郡。
更公卿、大夫、八十一元士官名、位次及十二州名、分界。
郡国所属，罢置改易，天下多事，吏不能纪矣。
汉孝平皇帝元始五年（乙丑公元5年）。
安汉公又奏复长安南、北郊。
三十馀年间，天地之祠凡五徙焉。
吏民以莽不受新野田而上书者前后四十八万七千五百七十二人，及诸侯王公、列侯、宗室见者皆叩头言：宜亟加赏于安汉公。
闰月，丁酉，诏以羲和刘秀等四人使治明堂、辟雍，令汉与文王灵台、周公作洛同符。
太仆王恽等八人使行风俗，宣明德化，万国齐同，皆封为列侯。
时广平相班穉独不上嘉瑞及歌谣，琅邪太守公孙闳言灾害于公府。
莽又奏：为市无二贾（〖按〗贾，同價），官无狱讼，邑无盗贼，野无饥民，道不拾遗，男女异路之制，犯者象刑。
征师丹诣公车，赐爵关内侯，食故邑。
数月，更封丹为义阳侯；月馀，薨。
初，哀帝时，马宫为光禄勋，与丞相、御史杂议傅太后谥曰孝元傅皇后。
莽以皇后有子孙瑞，通子午道，从杜陵直绝南山，径汉中。
泉陵侯刘庆上书言：周成王幼少，称孺子，周公居摄。
今帝富于春秋，宜令安汉公行天子事，如周公。
群臣皆曰：宜如庆言。
冬，十二月，莽因腊日上椒酒，置毒酒中。
以长乐少府平晏为大司徒。
是月，前辉光谢嚣奏武功长孟通浚井得白石，上圆下方，有丹书著石，文曰：告安汉公莽为皇帝。
符命之起，自此始矣。
莽使群公以白太后，太后曰：此诬罔天下，不可施行。
太保舜谓太后曰：事已如此，无可奈何。
沮之，力不能止。
又莽非敢有它，但欲称摄以重其权，填服天下耳。
太后心不以为可，然力不能制，乃听许。
舜等即共令太后下诏曰：孝平皇帝短命而崩，已使有司征孝宣皇帝玄孙二十三人，差度宜者，以嗣孝平皇帝之后。
玄孙年在襁褓，不得至德君子，孰能安之。
安汉公莽，辅政三世，与周公异世同符。
今前辉光嚣、武功长通上言丹石之符，朕深思厥意，云为皇帝’者，乃摄行皇帝之事也。
其令安汉公居摄践祚，如周公故事，具礼仪奏。
于是群臣奏言：太后圣德昭然，深见天意，诏令安汉公居摄。
臣请安汉公践祚，服天子韨冕，背斧依立于户牖之间，南面朝群臣，听政事；车服出入警跸，民臣称臣妾，皆如天子之制。
郊祀天地，宗祀明堂，共祀宗庙，享祭群神，赞曰假皇帝’，民臣谓之摄皇帝’，自称曰予’。
平决朝事，常以皇帝之诏称制’。
以奉顺皇天之心，辅翼汉室，保安孝平皇帝之幼嗣，遂寄托之义，隆治平之化。
其朝见太皇太后、帝皇后皆复臣节。
自施政教于其宫家国采，如诸侯礼仪故事。
太后诏曰：可。
王莽·居摄元年（丙寅公元6年）。
春，正月，王莽祀上帝于南郊，又行迎春、大射、养老之礼。
三月，己丑，立宣帝玄孙婴为皇太子，号曰孺子。
婴，广戚侯显之子也。
年二岁；托以卜相最吉，立之。
尊皇后曰皇太后。
以王舜为太傅、左辅，甄丰为太阿、右拂，甄邯为太保、后承；又置四少，秩皆二千石。
五月，甲辰，太后诏莽朝见太后称假皇帝”。
冬，十月，丙辰朔，日有食之。
十二月，群臣奏请以安汉公庐为摄省，府为摄殿，第为摄宫。
奏可。
是岁，西羌庞恬、傅幡等怨莽夺其地，反攻西海太守程永，永奔走。
莽诛永，遣护羌校尉窦况击之。
王莽·居摄二年（丁卯公元七年）。
春，窦况等击破西羌。
五月，更造货：错刀，一直五千；契刀，一直五百；大钱，一直五十，与五铢钱并行。
东郡太守翟义，方进之子也，与姊子上蔡陈丰谋曰：〔光绪本注：《地理志》：上蔡县，属汝南郡。
新都侯摄天子位，号令天下，故择宗室幼稚者以为孺子，依托周公辅成王之义，且以观望，必代汉家，其渐可见。
方今宗室衰弱，外无强蕃，天下倾首服从，莫能亢扞国难。
吾幸得备宰相子，身守大郡，父子受汉厚恩，义当为国讨贼，以安社稷。
欲举兵西，诛不当摄者，选宗室子孙辅而立之。
设令时命不成，死国埋名，犹可以不惭于先帝。
今欲发之，汝肯从我乎。
丰年十八，勇壮，许诺。
义遂与东郡都尉刘宇、严乡侯刘信、信弟武平侯刘璜结谋，以九月都试日斩观令，因勒其车骑、材官士，募郡中勇敢，部署将帅。
信子匡时为东平王，乃并东平兵，立信为天子，义自号大司马、柱天大将军。
移檄郡国言：莽鸩杀孝平皇帝，摄天子位，欲绝汉室。
今天子已立，共行天罚。
郡国皆震。
比至山阳，众十馀万。
莽闻之，惶惧不能食。
太皇太后谓左右曰：人心不相远也。
我虽妇人，亦知莽必以是自危。
莽乃拜其党亲轻车将军、成武侯孙建为奋武将军，光禄勋、成都侯王邑为虎牙将军，明义侯王骏为强弩将军，春王城门校尉王况为震威将军，宗伯、忠孝侯刘宏为奋冲将军，中少府、建威侯王昌为中坚将军，中郎将、震羌侯窦况为奋威将军，凡七人，自择除关西人为校尉、军吏，将关东甲卒，发奔命以击义焉。
复以太仆武让为积弩将军，屯函谷关；将作大匠蒙乡侯逯并为横懋将军，屯武关；羲和、红休侯刘秀为扬武将军，屯宛。
三辅闻翟义起，自茂陵以西至汧二十三县，盗贼并发。
槐里男子赵明、霍鸿等自称将军，攻烧官寺，杀右辅都尉及斄令，相与谋曰：诸将精兵悉东，京师空，可攻长安。
莽日抱孺子祷郊庙，会群臣，而称曰：昔成王幼，周公摄政，而管、蔡挟禄父以畔。
今翟义亦挟刘信而作乱。
自古大圣犹惧此，况臣莽之斗筲。
群臣皆曰：不遭此变，不章圣德。
莽大喜，复下诏先封车骑都尉孙贤等五十五人皆为列侯，即军中拜授。
因大赦天下。
王莽·初始元年（戊辰公元8年）。
春，地震。
大赦天下。
诏王惲等还京师，西与王级等合击赵朋、霍鸿。
九月，莽母功显君死。
莽自以居摄践阼，奉汉大宗之后，为功显君缌缞弁而加麻环绖，如天子吊诸侯服。
凡壹吊再会；而令新都侯宗为主，服丧三年云。
司威陈崇奏：莽兄子衍功侯光私报执金吾窦况，令杀人；况为收系，致其法。
是岁，广饶侯刘京言齐郡新井，车骑将军千人扈云言巴郡石牛，太保属臧鸿言扶风雍石。
莽皆迎受。
广饶侯刘京上书言：七月中，齐郡临淄县昌兴亭长辛当一暮数梦，曰：吾，天公使也。
天公使我告亭长曰：摄皇帝当为真。
十一月，壬子，直建冬至，巴郡石牛，戊午，雍石文，皆到于未央宫之前殿。
期门郎张充等六人谋共劫莽，立楚王。
发觉，诛死。
及莽即位，请玺，太后不肯授莽。
班彪赞曰：三代以来，王公失世，稀不以女宠。
及王莽之兴，由孝元后历汉四世为天下母，飨国六十馀载，群弟世权，更持国柄；五将、十侯，卒成新都。
位号已移于天下，而元后卷卷犹握一玺，〔师古云：卷，音其圆翻。
惓惓忠谨之意。
予谓此云：卷卷，犹眷恋也。
不欲以授莽，妇人之仁，悲夫。
王莽·始建国元年（己巳公元9年）。
春，正月，朔，莽帅公侯卿士奉皇太后玺韨上太皇太后，顺符命，去汉号焉。
又按金匮封拜辅臣：以太傅、左辅王舜为太师，封安新公；大司徒平晏为太傅，就新公；少阿、羲和刘秀为国师，嘉新公；广汉梓潼哀章为国将，美新公；是为四辅，位上公。
置大司马司允、大司徒司直、大司空司若，位皆孤卿。
更名大司农曰羲和，后更为纳言，大理曰作士，太常曰秩宗，大鸿胪曰典乐，少府曰共工，水衡都尉曰予虞，与三公司卿分属三公。
置二十七大夫，八十一元士，分主中都官诸职。
又更光禄勋等名为六监，皆上卿。
改郡太守曰大尹，都尉曰大尉，县令、长曰宰。
封王氏齐缞之属为侯，大功为伯，小功为子，缌麻为男，其女皆为任。
男以睦”，女以隆”为号焉。
又曰：汉氏诸侯或称王，至于四夷亦如之，违于古典，缪于一统。
其定诸侯王之号皆称公，及四夷僭号称王者皆更为侯。
于是汉诸侯王二十二人皆降为公，王子侯者百八十一人皆降为子，其后皆夺爵焉。
莽又封黄帝、少昊、颛顼、帝喾、尧、舜、夏、商、周及皋陶、伊尹之后皆为公、侯，使各奉其祭祀。
天下牧、守皆以前有翟义、赵明等作乱，领州郡，怀忠孝，封牧为男，守为附城。
以汉高庙为文祖庙。
夏，四月，徐乡侯刘快结党数千人，起兵于其国。
快兄殷，故汉胶东王，时为扶崇公。
快举兵攻即墨，殷闭城门，自系狱。
莽曰：古者一夫田百亩，什一而税，则国给民富而颂声作。
秦坏圣制，废井田，是以兼并起，贪鄙生，强者规田以千数，弱者曾无立锥之居。
又置奴婢之市，与牛马同阑，制于民臣，颛断其命，缪于天地之性人为贵’之义。
汉氏减轻田租，三十而税一，常有更赋，罢癃咸出；而豪民侵陵，分田劫假。
厥名三十税一，实什税五也。
故富者犬马馀菽粟，骄而为邪；贫者不厌糟糠，穷而为奸。
俱陷于辜，刑用不错。
今更名天下田曰王田’，奴婢曰私属’，皆不得卖买。
其男口不盈八而田过一井者，分馀田予九族、邻里、乡党。
故无田、今当受田者，如制度。
敢有非井田圣制、无法惑众者，投诸四裔，以御魑魅，如皇始祖考虞帝故事。
秋，遣五威将王奇等十二人班符命四十二篇于天下：德祥五事，符命二十五，福应十二。
冬，雷，桐华。
以统睦侯陈崇为司命，主司察上公以下。
又以说符侯崔发等为中城、四关将军，主十二城门及绕霤、羊头、肴黾、汧陇之固，皆以五威冠其号。
又遣谏大夫五十人分铸钱于郡国。
是岁，真定、常山大雨雹。
王莽·始建国二年（庚午公元10年）。
春，二月，赦天下。
五威将帅七十二人还奏事，汉诸侯王为公者悉上玺绶为民，无违命者。
独故广阳王嘉以献符命，鲁王闵以献神书，中山王成都以献书言莽德，皆封列侯。
班固论曰：。
国师公刘秀言：周有泉府之官，收不售，与欲得，即《易》所谓理财正辞，禁民为非’者也。
莽乃下诏曰：《周礼》有赊贷，《乐语》有五均，传记各有筦焉。
遂于长安及洛阳、邯郸、临菑、宛、成都立五均司市、钱府官。
羲和鲁匡复奏请榷酒酤，莽从之。
又禁民不得挟弩、铠，犯者徙西海。
故印文曰匈奴单于玺”，莽更曰新匈奴单于章”。
单于再拜受诏。
左姑夕侯苏从旁谓单于曰：未见新印文，宜且勿与。
请使者坐穹庐，单于欲前为寿。
五威将曰：故印绂当以时上。
单于曰：诺。
时戊己校尉刁护病，史陈良、终带、司马丞韩玄、右曲候任商相与谋曰：西域诸国颇背叛，匈奴欲大侵，要死，可杀校尉，帅人众降匈奴。
冬，十一月，立国将军孙建奏：九月辛巳，陈良、终带自称废汉大将军，亡入匈奴。
收系男子，即常安姓武字仲。
皆逆天违命，大逆无道。
定安公太后自刘氏之废，常称疾不朝会。
十二月，雷。
莽恃府库之富，欲立威匈奴，乃更名匈奴单于曰降奴服于”，下诏遣立国将军孙建等率十二将分道并出：五威将军苗訢、虎贲将军王况出五原；厌难将军陈钦、震狄将军王巡出云中；振武将军王嘉、平狄将军王萌出代郡；相威将军李棽、镇远将军李翁出西河；诛貉将军杨俊、讨濊将军严尤出渔阳；奋武将军王骏、定胡将军王晏出张掖；及偏裨以下百八十人，募天下囚徒、丁男、甲卒三十万人，转输衣裘、兵器、粮食，自负海江、淮至北边，使者驰传督趣，以军兴法从事。
莽之谋篡也，吏民争为符命，皆得封侯。
其不为者相戏曰：独无天帝除书乎。
司命陈崇白莽曰：此开奸臣作福之路而乱天命，宜绝其原。
莽亦厌之，遂使尚书大夫赵并验治，非五威将率所班，皆下狱。
王莽·始建国三年（辛未公元11年）。
遣田禾将军赵并发戍卒屯田五原、北假，以助军粮。
莽遣中郎将蔺苞、副校尉戴级将兵万骑，多赍珍宝至云中塞下，招诱呼韩邪单于诸子，欲以次拜为十五单于。
莽封苞为宣威公，拜为虎牙将军；封级为扬威公，拜为虎贲将军。
遣左骨都侯、右伊秩訾王呼卢訾及左贤王乐将兵入云中益寿塞，大杀吏民。
莽令七公、六卿号皆兼称将军，遣著武将军逯并等镇名都，中郎将、绣衣执法各五十五人，分镇缘边大郡，督大奸猾擅弄兵者。
太师王舜自莽篡位后，病悸浸剧，死。
莽为太子置师、友各四人，秩以大夫。
以故大司徒马宫等为师疑、傅丞、阿辅、保拂，是为四师；故尚书令唐林等为胥附、奔走、先后、御侮，是为四友。
遣使者奉玺书、印绶、安车、驷马迎龚胜，即拜为师友祭酒。
使者与郡太守、县长吏、三老、官属、行义、诸生千人以上入胜里致诏。
使者欲令胜起迎，久立门外。
是时清名之士，又有琅邪纪逡，齐薛方，太原郇越、郇相，沛唐林、唐尊，皆以明经饬行显名于世。
京师称之。
莽以安车迎薛方，方因使者辞谢曰：尧、舜在上，下有巢、由。
初，隃糜郭钦为南郡太守，杜陵蒋诩为兖州刺史，亦以廉直为名。
是岁，濒河郡蝗生。
河决魏郡，泛清河以东数郡。
先是，莽恐河决为元城冢墓害；及决东去，元城不忧水，故遂不堤塞。
王莽·始建国四年（壬申公元12年）。
春，二月，赦天下。
厌难将军陈钦、震狄将军王巡上言：捕得虏生口验问，言虏犯边者皆孝单于咸子角所为。
莽乃会诸夷，斩咸子登于长安市。
大司马甄邯死。
莽至明堂，下书：以洛阳为东都，常安为西都。
初，五威将帅出西南夷，改句町王为侯，王邯怨怒不附。
王莽·始建国五年（癸酉公元13年）。
春，二月，文母皇太后崩，年八十四；葬渭陵，与元帝合，而沟绝之。
乌孙大、小昆弥遣使贡献。
莽以乌孙国人多亲附小昆弥，见匈奴诸边并侵，意欲得乌孙心，乃遣使者引小昆弥使，坐大昆弥使上。
师友祭酒满昌劾奏使者曰：夷狄以中国有礼谊，故诎而服从。
大昆弥，君也，今序臣使于君使之上，非所以有夷狄也。
奉使大不敬。
莽怒，免昌官。
西域诸国以莽积失恩信，焉耆先叛，杀都护但钦，西域遂瓦解。
十一月，彗星出，二十馀日，不见。
是岁，以犯挟铜炭者多，除其法。
匈奴乌珠留单于死，用事大臣右骨都侯须卜当，即王昭君女伊墨居次云之婿也。
云常欲与中国和亲，又素与于粟置支侯咸厚善，见咸前后为莽所拜，故遂立咸为乌累若鞮单于。
乌累单于咸立，以弟舆为左谷蠡王。
乌珠留单于子苏屠胡本为左贤王，后更谓之护于，欲传以国。
咸怨乌珠留单于贬己号，乃贬护于为左屠耆王。
王莽·天凤元年（甲戌公元14年）。
春，正月，赦天下。
三月，壬申晦，日有食之。
大赦天下。
夏，四月，陨霜杀草木，海濒尤甚。
六月，黄雾四塞。
秋，七月，大风拔树，飞北阙直城门屋瓦。
雨雹，杀牛羊。
莽以《周官》、《王制》之文，置卒正、连率、大尹，职如太守；又置州牧、部监二十五人。
匈奴右骨都侯须卜当、伊墨居次云劝单于和亲，遣人之西河虎猛制虏塞下，告塞吏云：欲见和亲侯。
益州蛮夷愁扰，尽反，复杀益州大尹程隆。
莽遣平蛮将军冯茂发巴、蜀、犍为吏士，赋敛取足于民，以击之。
春，二月，大赦天下。
民讹言黄龙堕死黄山宫中，百姓奔走往观者有万数。
莽恶之，捕系，问语所从起，不能得。
夏，五月，莽复遣和亲侯歙与咸等送右厨唯姑夕王，因奉归前所斩侍子登及诸贵人从者丧。
莽意以为制定则天下自平，故锐思于地理，制礼，作乐，讲合《六经》之说。
中郎将、绣衣执法在郡国者，并乘权势，传相举奏。
邯郸以北大雨，水出，深者数丈，流杀数千人。
王莽·天凤三年（丙子公元16年）。
大司空王邑上书，以地震乞骸骨。
莽不许，曰：夫地有动有震，震者有害，动者不害。
夏，五月，莽下书曰：予遭阳九之厄，百六之会，国用不足，民人骚动，自公卿以下，一月之禄十緵布二匹，或帛一匹。
戊辰，长平馆西岸崩，壅泾水不流，毁而北行。
群臣上寿，以为《河图》所谓以土填水”，匈奴灭亡之祥也。
莽乃遣并州牧宋弘、游击都尉任萌等将兵击匈奴，至边上屯。
秋，七月，辛酉，霸城门灾。
戊子晦，日有食之。
大赦天下。
冬，更遣宁始将军廉丹与庸部牧史熊，大发天水、陇西骑士，广汉、巴、蜀、犍为吏民十万人、转输者合二十万人击之。
翟义党王孙庆捕得，莽使太医、尚方与巧屠共刳剥之，量度五臧，以竹筵导其脉，知所终始，云可以治病。
是岁，遣大使五威将王骏、西域都护李崇、戊己校尉郭钦出西域。
骏欲袭击之，焉耆诈降而聚兵自备，骏等将莎车、龟兹兵七千馀人分为数部，命郭钦及佐帅何封别将居后。
王莽·天凤四年（丁丑公元17年）。
夏，六月，莽更授诸侯王茅土于明堂，亲设文石之平，陈菁茅四色之土，告于岱宗、泰社、后土、先祖、先妣以班授之。
莽好空言，慕古法，多封爵人，性实吝啬，托以地理未定，故且先赋茅土，用慰喜封者。
莽置羲和命士，以督五均、六筦。
王莽·天凤五年（戊寅公元18年）。
春，正月，朔，北军南门灾。
以大司马司允费兴为荆州牧；见，问到部方略，兴对曰：荆、扬之民，率依阻山泽，以渔采为业。
间者国张六筦，税山泽，妨夺民之利，连年久旱，百姓饥穷，故为盗贼。
兴到部，欲令明晓告盗贼归田里，假贷犁牛、种食，阔其租赋，冀可以解释安集。
莽怒，免兴官。
天下吏以不得俸禄，并为奸利，郡尹、县宰家累千金。
莽乃考始建国二年胡虏猾夏以来诸军吏及缘边吏大夫以上为奸利增产致富者，收其家所有财产五分之四以助边急。
公府士驰传天下，考覆贪饕，关吏告其将、奴婢告其主，冀以禁奸，而奸愈甚。
莽孙功崇公宗坐自画容貌，被服天子衣冠，刻三印，发觉，自杀。
宗姊妨为卫将军王兴夫人，坐祝诅姑、杀婢以绝口，与兴皆自杀。
琅邪樊崇起兵于莒，众百馀人，转入太山。
乌累单于死，弟左贤王舆立，为呼都而尸道皋若鞮单于。
舆既立，贪利赏赐，遣大且渠奢与伊墨居次云女弟之子醯椟王，俱奉献至长安。
莽遣和亲侯歙与奢等俱至制虏塞下，与云及须卜当会；因以兵迫胁云、当，将至长安。
王莽·天凤六年（己卯公元19年）。
初献《新乐》于明堂、太庙。
更始将军廉丹击益州，不能克。
益州夷栋蚕、若豆等起兵杀郡守，越巂夷人大牟亦叛，杀略吏人。
莽召丹还，更遣大司马护军郭兴、庸部牧李曅击蛮夷若豆等、太傅羲叔士孙喜清洁江湖之盗贼。
而匈奴寇边甚，莽乃大募天下丁男及死罪囚、吏民奴，名曰猪突、豨勇，以为锐卒。
一切税天下吏民，訾三十取一，缣帛皆输长安。
令公卿以下至郡县黄绶皆保养军马，多少各以秩为差，吏尽复以与民。
又博募有奇技术可以攻匈奴者，将待以不次之位，言便宜者以万数。
或言能度水不用舟楫，连马接骑，济百万师。
或言不持斗粮，服食药物，三军不饥。
或言能飞，一日千里，可窥匈奴；莽辄试之，取大鸟翮为两翼，头与身皆著毛，通引环纽，飞数百步堕。
莽知其不可用，苟欲获其名，皆拜为理军，赐以车马，待发。
于今迎当置长安槁街，一胡人耳，不如在匈奴有益。
大司空议曹史代郡范升奏记王邑曰：升闻子以人不间于其父母为孝，臣以下不非其君上为忠。
翼平连率田况奏郡县訾民不实，莽复三十取一。
关东饥旱连年，刁子都等党众浸多，至六七万。
王莽·地皇元年（庚辰公元20年）。
莽下书曰；方出军行师，敢有趋讙犯法者辄论斩，毋须时。
于是春、夏斩人都市，百姓震惧，道路以目。
莽见四方盗贼多，复欲厌之，又下书曰：予之皇初祖考黄帝定天下，将兵为上将军，内设大将，外置大司马五人，大将军至士吏凡七十三万八千九百人，士千三百五十万人。
予受符命之文，稽前人，将条备焉。
于是置前、后、左、右、中大司马之位，赐诸州牧至县宰皆有大将军、偏、裨、校尉之号焉。
乘传使者经历郡国，日且十辈，仓无见谷以给；传车马不能足，赋取道中车马，取办于民。
秋，七月，大风毁王路堂。
是月，大雨，六十馀日。
太傅平晏死，以予虞唐尊为太傅。
尊曰：国虚民贫，咎在奢泰。
乃身短衣小褒，乘牝马、柴车、藉稾，以瓦器饮食，又以历遗公卿。
出，见男女不异路者，尊自下车，以象刑赭幡污染其衣。
莽闻而说之，下诏申敕公卿：思与厥齐。
封尊为平化侯。
汝南郅恽明天文历数，以为汉必再受命，上书说莽曰：上天垂戒，欲悟陛下，令就臣位。
取之以天，还之以天，可谓知命矣。
莽大怒，系恽诏狱，逾冬，会赦得出。
王莽·地皇二年（辛巳公元21年）。
春，正月，莽妻死，谥曰孝睦皇后。
是月，新迁王安病死。
初，莽为侯就国时，幸侍者增秩、怀能，生子兴、匡，皆留新都国，以其不明故也。
及安死，莽乃以王车遣使者迎兴、匡，封兴为功修公，匡为功建公。
卜者王况谓魏成大尹李焉曰：汉家当复兴，李氏为辅。
因为焉作谶书，合十馀万言。
事发，莽皆杀之。
莽遣太师羲仲景尚、更始将军护军王党将兵击青、徐贼，国师和仲曹放助郭兴击句町，皆不能克。
军师放纵，百姓重困。
莽又转天下谷帛诣西河、五原、朔方、渔阳，每一郡以百万数，欲以击匈奴。
须卜当病死，莽以庶女妻其子后安公奢，所以尊宠之甚厚，终为欲出兵立之者。
会莽败，云、奢亦死。
秋，陨霜杀菽，关东大饥，蝗。
上谷储夏自请说瓜田仪降之。
闰月，丙辰，大赦。
郎阳成修献符命，言继立民母；又曰：黄帝以百二十女致神仙。
莽于是遣中散大夫、谒者各四十五人，分行天下，博采乡里所高有淑女者上名。
莽恶汉高庙神灵，遣虎贲武士入高庙，拔剑四面提击，斧坏户牖，桃汤、赭鞭鞭洒屋壁，令轻车校尉居其中。
樊崇等闻之，不敢入界。
贼来攻城，则不能下；所过无食，势不得群聚。
王莽·地皇三年（壬午公元22年）。
春，正月，九庙成，纳神主。
莽谒见，大驾乘六马，以五采毛为龙文衣，著角，长三尺。
又造华盖九重，高八丈一尺，载以四轮车。
挽者皆呼登仙”，莽出，令在前。
百官窃言：此似輀车，非仙物也。
二月，樊崇等杀景尚。
关东人相食。
夏，四月，遣太师王匡、更始将军廉丹东讨众贼。
初，樊崇等众既寖盛，乃相与为约：杀人者死，伤人者偿创。
其中最尊号三老，次从事，次卒史。
及闻太师、更始将讨之，恐其众与莽兵乱，乃皆朱其眉以相识别，由是号曰赤眉。
匡、丹合将锐士十馀万人，所过放纵。
东方为之语曰：宁逢赤眉，不逢太师。
太师尚可，更始杀我。
卒如田况之言。
绿林贼遇疾疫，死者且半，乃各分散引去。
王常、成丹西入南郡，号下江兵”；王匡、王凤、马武及其支党朱鲔、张卬等北入南阳，号新市兵”。
皆自称将军。
莽遣司命大将军孙仁部豫州，纳言大将军严尤、秩宗大将军陈茂击荆州，各从吏士百馀人，乘传到部募士。
尤谓茂曰：遣将不与兵符，必先请而后动，是犹绁韩卢而责之获也。
蝗从东方来，飞蔽天。
秋，七月，新市贼王匡等进攻随。
平林人陈牧、廖湛复聚众千馀人，号平林兵”，以应之。
将军受国重任，不捐身于中野，无以报恩塞责。
衍因说丹曰：张良以五世相韩，椎秦始皇博浪之中。
又遣大将军阳浚守敖仓；司徒王寻将十馀万屯洛阳，镇南宫；大司马董忠养士习射中军北垒。
初，长沙定王发生舂陵节侯买，买生戴侯熊渠，熊渠生考侯仁。
节侯少子外为郁林太守，外生钜鹿都尉回，回生南顿令钦。
钦娶湖阳樊重女，生三男：縯，仲，秀，兄弟早孤，养于叔父良。
宛人李守，好星历、谶记，为莽宗卿师。
尝谓其子通曰：刘氏当兴，李氏为辅。
及新市、平林兵起，南阳骚动，通从弟轶谓通曰：今四方扰乱，汉当复兴。
南阳宗室，独刘伯升兄弟泛爱容众，可与谋大事。
通笑曰：吾意也。
会秀卖谷于宛，通遣轶往迎秀，与相见，因具言谶文事，与相约结，定谋议。
通欲以立秋材官都试骑士日，劫前队大夫甄阜及属正梁丘赐，因以号令大众，传轶与秀归舂陵举兵以相应。
于是縯召诸豪杰计议曰：王莽暴虐，百姓分崩。
今枯旱连年，兵革并起，此亦天亡之时，复高祖之业，定万世之秋也。
众皆然之。
于是分遣亲客于诸县起兵，縯自发舂陵子弟。
诸家子弟恐惧，皆亡匿，曰；伯升杀我。
及见秀绛衣大冠，皆惊曰：谨厚者亦复为之。
乃稍自安。
凡得子弟七八千人，部署宾客，自称柱天都部”。
秀时年二十八。
李通未发，事觉，亡走；父守及家属坐死者六十四人。
縯使族人嘉招说新市、平林兵，与其帅王凤、陈牧西击长聚；进屠唐子乡，又杀湖阳尉。
十一月，有星孛于张。
刘縯欲进攻宛，至小长安聚，与甄阜、梁丘赐战。
时天密雾，汉军大败。
秀单马走，遇女弟伯姬，与共骑而奔。
阜、赐乘胜留辎重于蓝乡，引精兵十万南渡潢淳，临沘水，阻两川间为营，绝后桥，示无还心。
众推王常。
汉淮阳王更始元年（癸未公元23年）。
春，正月，甲子朔，汉兵与下江兵共攻甄阜、梁丘赐，斩之，杀士卒二万馀人。
舂陵戴侯曾孙玄在平林兵中，号更始将军。
三月，王凤与太常偏将军刘秀等徇昆阳、定陵、郾，皆下之。
王莽闻严尤、陈茂败，乃遣司空王邑驰传，与司徒王寻发兵平定山东。
征诸明兵法六十三家以备军吏，以长人巨母霸为垒尉，又驱诸猛兽虎、豹、犀、象之属以助威武。
邑至洛阳，州郡各选精兵，牧守自将，定会者四十二万人，号百万；馀在道者，旌旗、辎重，千里不绝。
夏，五月，寻、邑南出颍川，与严尤、陈茂合。
诸将见寻、邑兵盛，皆反走，入昆阳，惶怖，忧念妻孥，欲散归诸城。
刘秀曰：今兵谷既少而外寇强大，并力御之，功庶可立；如欲分散，势无俱全。
且宛城未拔，不能相救；昆阳即拔，一日之间，诸部亦灭矣。
今不同心胆，共举功名，反欲守妻子财物邪。
诸将怒曰：刘将军何敢如是。
秀笑而起。
会候骑还，言：大兵且至城北，军陈数百里，不见其后。
诸将素轻秀，及迫急，乃相谓曰：更请刘将军计之。
秀复为图画成败，诸将皆曰：诺。
时城中唯有八九千人，秀使王凤与廷尉大将军王常守昆阳，夜与五威将军李轶等十三骑出城南门，于外收兵。
时莽兵到城下者且十万，秀等几不得出。
棘阳守长岑彭与前队贰严说共守宛城，汉兵攻之数月，城中人相食，乃举城降。
更始入都之。
诸将欲杀彭，刘縯曰：彭，郡之大吏，执心坚守，是其节也。
今举大事，当表义士，不如封之。
更始乃封彭为归德侯。
莽闻汉兵言莽鸩杀孝平皇帝，乃会公卿于王路堂，开所为平帝请命金縢之策，泣以示群臣。
颍川郡掾冯异监五县，为汉兵所获。
异曰：异有老母在父城，愿归，据五城以效功报德。
秀许之。
新市、平林诸将以刘縯兄弟威名益盛，阴劝更始除之。
秀谓縯曰：事欲不善。
縯笑曰：常如是耳。
更始大会诸将，取縯宝剑视之。
绣衣御史申徒建随献玉玦，更始不敢发。
縯舅樊宏谓縯曰：建得无有范增之意乎。
縯不应。
李轶初与縯兄弟善，后更谄事新贵。
秀戒縯曰：此人不可复信。
縯不从。
縯部将刘稷，勇冠三军，闻更始立，怒曰：本起兵图大事者，伯升兄弟也。
今更始何为者邪。
更始以稷为抗威将军，稷不肯拜。
更始乃与诸将陈兵数千人，先收稷，将诛之，縯固争。
李轶、朱鲔因劝更始并执縯，即日杀之。
以族兄光禄勋赐为大司徒。
秀闻之，自父城驰诣宛谢。
司徒官属迎吊秀，秀不与交私语，惟深引过而已，未尝自伐昆阳之功；又不敢为縯服丧，饮食言笑如平常。
更始以是惭，拜秀为破虏大将军，封武信侯。
道士西门君惠谓王莽卫将军王涉曰：谶文刘氏当复兴，国师公姓名是也。
涉遂与国师公刘秀、大司马董忠、司中大赘孙伋谋以所部兵劫莽降汉，以全宗族。
成纪隗崔、隗义、上邽杨广、冀人周宗同起兵以应汉，众数千人，攻平襄，杀莽镇戎大尹李育。
嚣遣使聘平陵方望，以为军师。
己巳，祀高祖、太宗、世宗，嚣等皆称臣执事，杀马同盟，以兴辅刘宗；移檄郡国，数莽罪恶。
前钟武侯刘望起兵汝南，严尤、陈茂往归之；八月，望即帝位，以尤为大司马，茂为丞相。
王莽使太师王匡、国将哀章守洛阳。
更始遣定国上公王匡攻洛阳，西屏大将军申屠建、丞相司直李松攻武关，三辅震动。
析人邓晔、于匡起兵南乡以应汉，攻武关都尉朱萌，萌降；进攻右队大夫宋纲，杀之；西拔湖。
莽愈忧，不知所出。
崔发言：古者国有大灾，则哭以厌之。
宜告天以求救。
莽乃率群臣至南郊，陈其符命本末，仰天大哭，气尽，伏而叩头。
诸生、小民旦夕会哭，为设飧粥；甚悲哀者，除以为郎，郎至五千馀人。
邓晔开武关迎汉兵。
李松将三千馀人至湖，与晔等共攻京师仓，未下。
晔以弘农掾王宪为校尉，将数百人北度渭，入左冯翊界。
李松遣偏将军韩臣等径西至新丰击破莽波水将军，追奔至长门宫。
九月，戊申朔，兵从宣平城门入。
定国上公王匡拔洛阳，生缚莽太师王匡、哀章，皆斩之。
冬，十月，奋威大将军刘信击杀刘望于汝南，并诛严尤、陈茂，郡县皆降。
更始将都洛阳，以刘秀行司隶校尉，使前整修宫府。
秀乃致僚属，作文移，从事司察，一如旧章。
时三辅吏士东迎更始，见诸将过，皆冠帻而服妇人衣，莫不笑之。
及见司隶僚属，皆欢喜不自胜，老吏或垂涕曰：不图今日复见汉官威仪。
由是识者皆属心焉。
王莽庐江连率颍川李宪据郡自守，称淮南王。
故梁王立之子永诣洛阳；更始封为梁王，都睢阳。
更始欲令亲近大将徇河北，大司徒赐言：诸家子独有文叔可用。
朱鲔等以为不可，更始狐疑，赐深劝之。
更始乃以刘秀行大司马事，持节北渡河，镇慰州郡。
以大司徒赐为丞相，令先入关修宗庙、宫室。
禹曰：不愿也。
禹进说曰：今山东未安，赤眉、青犊之属动以万数。
淮阳王更始二年（甲申公元24年）。
春，正月，大司马秀以王郎新盛，乃北徇蓟。
申屠建、李松自长安迎更始迁都。
二月，更始发洛阳。
初，三辅豪杰假号诛莽者，人人皆望封侯。
申屠建既斩王宪，又扬言三辅儿大黠，共杀其主。
吏民惶恐，属县屯聚；建等不能下。
更始至长安，乃下诏大赦，非王莽子，他皆除其罪，于是三辅悉平。
时长安唯未央宫被焚，其馀宫室、供帐、仓库、官府皆案堵如故，市里不改于旧。
更始居长乐宫，升前殿，郎吏以次列庭中。
更始羞怍，俯首刮席，不敢视。
诸将后至者，更始问：虏掠得几何。
左右侍官皆宫省久吏，惊愕相视。
起，抵破书案。
赵萌专权，生杀自恣。
更始征隗嚣及其叔父崔、义等，嚣将行，方望以更始成败未可知，固止之。
嚣不听，望以书辞谢而去。
嚣等至长安，更始以嚣为右将军，崔、义皆即旧号。
耿况遣其子弇奉奏诣长安，弇时年二十一。
行至宋子，会王郎起，弇从吏孙仓、卫包曰：刘子舆，成帝正统；舍此不归，远行安之。
弇按剑曰：子舆弊贼，卒为降虏耳。
我至长安，与国家陈渔阳、上谷兵马，归发突骑，以辚乌合之众，如摧枯折腐耳。
观公等不识去就，族灭不久也。
仓、包遂亡，降王郎。
会故广阳王子接起兵蓟中以应郎，城内扰乱，言邯郸使者方到，二千石以下皆出迎。
于是秀趣驾而出，至南城门，门已闭。
攻之，得出。
至芜蒌亭，时天寒烈，冯异上豆粥。
至饶阳，官属皆乏食。
有白衣老父在道旁，指曰：努力。
信都郡为长安城守，去此八十里。
是时郡国皆已降王郎，独信都太守南阳任光、和戎太守信都邳肜不肯从。
南郑人延岑起兵据汉中，汉中王嘉击降之，有众数十万。
蓟中之乱，耿弇与刘秀相失，北走昌平，就其父况，因说况击邯郸。
安乐令吴汉、护军盖延、狐奴令王梁亦劝宠从秀，宠以为然，而官属皆欲附王郎，宠不能夺。
寇恂还，遂与上谷长史景丹及耿弇将兵俱南，与渔阳军合，所过击斩王郎大将、九卿、校尉以下，凡斩首三万级，定涿郡、中山、钜鹿、清河、河间凡二十二县。
曰：大司马刘公也。
诸将喜，即进至城下。
更始遣尚书令谢躬率六将军讨王郎，不能下。
秀至，与之合军，东围钜鹿，月馀未下。
王郎遣将攻信都，大姓马宠等开城内之。
更始遣兵攻破信都，秀使李忠还，行太守事。
王郎遣将倪宏、刘奉率数万人救钜鹿，秀逆战于南䜌，不利。
景丹等纵突骑击之，宏等大败。
秀曰：吾闻突骑天下精兵，今见其战，乐可言邪。
耿纯言于秀曰：久守钜鹿，士众疲弊；不如及大兵精锐，进攻邯郸。
若王郎已诛，钜鹿不战自服矣。
秀从之。
夏，四月，留将军邓满守钜鹿。
进军邯郸，连战，破之。
郎乃使其谏大夫杜威请降。
威雅称郎实成帝遗体，秀曰：设使成帝复生，天下不可得，况诈子舆者乎。
威请求万户侯，秀曰：顾得全身可矣。
威怒而去。
秀急攻之，二十馀日。
五月，甲辰，郎少傅李立开门内汉兵，遂拔邯郸。
郎夜亡走，王霸追斩之。
秀收郎文书，得吏民与郎交关谤毁者数千章。
秀不省，会诸将军烧之，曰：令反侧子自安。
护军宛人朱祜从容言于秀曰：长安政乱，公有日角之相，此天命也。
秀曰：召刺奸收护军。
祜乃不敢复言。
是时，诸贼铜马、大彤、高湖、重连、铁胫、大枪、尤来、上江、青犊、五校、五幡、五楼、富平、获索等各领部曲，众合数百万人，所在寇掠。
初，谢躬与萧王共灭王郎，数与萧王违戾，常欲袭萧王，畏其兵强而止。
虽俱在邯郸，遂分城而处，然萧王每有以慰安之。
躬勤于吏职，萧王常称之曰：谢尚书，真吏也。
故不自疑。
其妻知之，常戒之曰：君与刘公积不相能，而信其虚谈，终受制矣。
躬不纳。
既而躬率其兵数万还屯于邺。
及萧王南击青犊，使躬邀击尤来于隆虑山，躬兵大败。
萧王因躬在外，使吴汉与刺奸大将军岑彭袭据邺城。
躬不知，轻骑还邺，汉等收斩之，其众悉降。
更始遣柱功侯李宝、益州刺史张忠将兵万馀人徇蜀、汉。
公孙述遣其弟恢击宝、忠于绵竹，大破走之。
述遂自立为蜀王，都成都，民、夷皆附之。
冬，更始遣中郎将归德侯飒、大司马护军陈遵使匈奴，授单于汉旧制玺绶，因送云、当馀亲属、贵人、从者还匈奴。
单于舆骄，谓遵、飒曰：匈奴本与汉为兄弟，匈奴中乱，孝宣皇帝辅立呼韩邪单于，故称臣以尊汉。
今汉亦大乱，为王莽所篡，匈奴亦出兵击莽，空其边境，令天下骚动思汉；莽卒以败而汉复兴，亦我力也，当复尊我。
遵与相撑拒，单于终持此言。
赤眉樊崇等将兵入颍川，分其众为二部，崇与逢安为一部，徐宣、谢禄、杨音为一部。
赤眉虽数战胜，而疲敝厌兵，皆日夜愁泣，思欲东归。
崇等计议，虑众东向必散，不如西攻长安。
于是崇、安自武关，宣等从陆浑关，两道俱入。
更始使王匡、成丹与抗威将军刘均等分据河东、弘农以拒之。
隗崔、隗义谋叛归天水。
隗嚣恐并及祸，乃告之。
更始诛崔、义，以嚣为御史大夫。
邔人秦丰起兵于黎丘，攻得邔、宜城等十馀县，有众万人，自号楚黎王。
汝南田戎攻陷夷陵，自称扫地大将军；转寇郡县，众数万人。
周慎靓王元年（辛丑公元前320年）。
卫更贬号曰君。
二年（壬寅公元前319年）。
秦伐韩，取鄢。
魏惠王薨，子襄王立。
对曰：不嗜杀人者能一之。
三年（癸卯公元前318年）。
楚、赵、魏、韩、燕同伐秦，攻函谷关。
秦人出兵逆之，五国之师皆败走。
宋初称王。
周慎靓王四年（甲辰公元前317年）。
秦败韩师于鱼，斩首八万级，虏其将、申差于浊泽。
诸侯振恐。
齐大夫与苏秦争宠，使人刺秦，杀之。
鲁景公薨，子平公旅立。
周慎靓王五年（乙巳公元前316年）。
苏秦既死，秦弟代、厉亦以游说显于诸侯。
燕相子之与苏代婚，欲得燕权。
苏代使于齐而还，燕王哙问曰：齐王其霸乎。
对曰：不能。
对曰：不信其臣。
于是燕王专任子之。
鹿毛寿谓燕王曰：人之谓尧贤者，以其能让天下也。
周慎靓王六年（丙午公元前315年）。
王崩，子赧王延立。
周赧王元年（丁未公元前314年）。
秦入侵义渠，得二十五城。
燕子之为王三年，国内大乱。
齐王问孟子曰：或谓寡人勿取燕，或谓寡人取之。
以万乘之国伐万乘之国，五旬而举之，人力不至于此；不取，必有天殃。
取之何如。
孟子对曰：取之而燕民悦则取之，古之人有行之者，武王是也。
取之而燕民不悦则勿取，古之人有行之者，文王是也。
以万乘之国伐万乘之国，箪食壶浆以迎王师，岂有他哉。
避水火也。
如水益深，如火益热，亦运而已矣。
是岁，齐宣王薨，子王地立。
周赧王二年（戊申公元前313年）。
张仪详堕车，不朝三月。
乃使勇士宋遗借宋之符，北骂齐王。
张仪乃朝，见楚使者曰：子何不受地。
周赧王三年（己酋，前312）。
燕人共立太子平，是为昭王。
韩宣惠王薨，子襄王仓立。
周赧王四年（庚戌公元前311年）。
蜀相杀蜀侯。
秦惠王使人告楚怀王，请以武关之外易黔中地。
楚王曰：不愿易地，愿得张仪而献黔中地。
张仪曰：秦强楚弱，大王在，楚不宜敢取臣。
靳尚谓郑袖曰：秦王甚爱张仪，将以上庸六县及美女赎之。
于是郑袖日夜泣于楚王曰：臣各为其主耳。
今杀张仪，秦必大怒。
张仪归报，秦王封以六邑，号武信君。
复使东说齐王曰：从人说大王者必曰：齐蔽于三晋，地广民众，兵强士勇，虽有百秦，将无奈齐何。
大王不事秦，秦驱韩、梁攻齐之南地，悉赵兵，渡清河，指博关，临、即墨非王之有也。
张仪去，西说赵王曰：大王收率天下以摈秦，秦兵不敢出函谷关十五年。
今以大王之力，举巴、蜀，并汉中，包两周，守白马之津。
张仪乃北之燕，说燕王曰：今赵王已入朝，效河间以事秦。
大王不事秦，秦下甲云中、九原，驱赵而攻燕，则易水、长城非大王之有也。
且今时齐、赵之于秦，犹郡县也，不敢妄举师以攻伐。
今王事秦，长无齐、赵之患矣。
燕王请献常山之尾五城以和。
张仪归报，未至咸阳，秦惠王薨，子武王立。
武王自为太子时，不说张仪；及即位，群臣多毁短之。
诸侯闻仪与秦王有隙，皆畔衡，复合从。
周赧王五年（辛亥公元前310年）。
张仪说秦武王曰：为王计者，东方有变，然后王可以多割得地也。
臣闻齐王甚憎臣，臣之所在，齐必伐之。
臣愿乞其不肖之身以之梁，齐必伐梁，齐、梁交兵而不能相去，王以其间伐韩，入三川，挟天子，案图籍，此王业也。
王许之。
齐王果伐梁，梁王恐。
张仪曰：王勿患也。
请令齐罢兵。
乃使其舍人之楚，借使谓齐王曰：甚矣王之托仪于秦也。
齐王曰：何故。
楚使者曰：张仪之去秦也固与秦王谋矣，欲齐、梁相攻而令秦取三川也。
今王果伐梁，是王内罢国而外伐与国，而信仪于秦王也”。
齐王乃解兵还。
张仪相魏一岁，卒。
仪与苏秦皆以纵横之术游诸侯，致位富贵，天下争慕效之。
又有魏人公孙衍者，号曰犀首，亦以谈说显名。
其余苏代、苏厉、周最、楼缓之徒，纷纭遍于天下，务以辩诈相高，不可胜纪；而仪、秦、衍最著。
扬子《法言》曰：或问：仪、秦学乎鬼谷术而习乎纵横言，安中国者各十馀年，是夫。
秦王使甘茂诛蜀相庄。
秦王、魏王会于临晋。
赵武灵王纳吴广之女孟姚，有宠，是为惠后。
周赧王六年（壬子公元前309年）。
秦初置丞相，以樗里疾为右丞相。
周赧王七年（癸丑公元前308年）。
秦、魏会于应。
秦王使甘茂约魏以伐韩，而令向寿辅行。
甘茂令向寿还，谓王曰：魏听臣矣，然愿王勿伐。
王迎甘茂于息壤而问其故。
对曰：宜阳大县，其实郡也。
今王倍数险，行千里，攻之难。
鲁人有与曾参同姓名者杀人，人告其母，其母织自若也。
及三人告之，其母投杼下机，逾墙而走。
臣之贤不若曾参，王之信臣又不如其母，疑臣者非特三人，臣恐大王之投杼也。
魏文侯令乐羊将而攻中山，三年而拔之。
反而论功，文侯示之谤书一箧。
乐羊再拜稽首曰：此非臣之功，君之力也。
今臣，羁旅之臣也，樗里子、公孙奭挟韩而议之，王必听之，是王欺魏王而臣受公仲侈之怨也。
王曰：寡人弗听也，请与子盟。
乃盟于息壤。
秋，甘茂、庶长封帅师伐宜阳。
周赧王八年（甲寅公元前307年）。
甘茂攻宜阳，五月而不拔。
樗里子、公孙奭果争之。
秦王召甘茂，欲罢兵。
甘茂曰：息壤在彼。
王曰：有之。
因大悉起兵以佐甘茂，斩首六万，遂拔宜阳。
韩公仲侈入谢于秦以请平。
秦武王好以力戏，力士任鄙、乌获、孟说皆至大官。
赵武灵王北略中山之地，至房子，遂至代，北至无穷，西至河，登黄华之上。
与肥义谋胡服骑射以教百姓，曰：愚者所笑，贤者察焉。
虽驱世以笑我，胡地、中山，吾必有之。
遂胡服。
国人皆不欲，公子成称疾不朝。
王使人请之曰：家听于亲，国听于君。
今寡人作教易服而公叔不服，吾恐天下议己也。
制国有常，利民为本；从政有经，令行为上。
明德先论于贱，而从政先信于贵，故愿慕公叔之义以成胡服之功也。
公子成再拜稽首曰：臣闻中国者，圣贤之所教也，礼乐之所用也，远方之所观赴也，蛮夷之所则效也。
今王舍此而袭远方之服，变古之道，逆人之心，臣愿王孰图之也。
使者以报。
王自往请之，曰：吾国东有齐、中山，北有燕、东胡，西有楼烦、秦、韩之边。
今无骑射之备，则何以守之哉。
先时中山负齐之强兵，侵暴吾地，系累吾民，引水围鄗；微社稷之神灵，则几于不守也。
先君丑之，故寡人变服骑射，欲以备四境之难，报中山之怨。
而叔顺中国之俗，恶变服之名，以忘鄗事之丑，非寡人之所望也。
公子成听命，乃赐胡服；明日服而朝。
于是始出胡服令，而招骑射焉。
周赧王九年（乙卯公元前306年）。
秦昭王使向寿平宜阳，而使樗里子、甘茂伐魏。
甘茂言于王，以武遂复归之韩。
向寿、公孙奭争之，不能得，由此怨谗甘茂。
茂惧，辍伐魏蒲阪，亡去。
樗里子与魏讲而罢兵。
甘茂奔齐。
赵王略中山地，至宁葭；西略胡地，至榆中。
林胡王献马。
归，使楼缓之秦，仇液之韩，王贲之楚，富丁之魏，赵爵之齐；代相赵固主胡，致其兵。
楚王与齐、韩合从。
周赧王十年（丙辰公元前305年）。
彗星见。
赵王伐中山，取丹丘、爽阳、鸿之塞，又取鄗、石邑、封龙、东垣。
中山献四邑以和。
秦宣太后异父弟曰穰侯魏冉，同父弟曰华阳君芈戎；王之同母弟曰高陵君、泾阳君。
魏冉最贤，自惠王、武王时，任职用事。
武王薨，诸弟争立，唯魏冉力能立昭王。
昭王即位，以魏冉为将军，卫咸阳。
周赧王十一年（丁巳公元前304年）。
秦王、楚王盟于黄棘；秦复与楚上庸。
周赧王十二年（戊午公元前303年）。
彗星见。
秦取魏蒲阪、晋阳、封陵；又取韩武遂。
齐、韩、魏以楚负其从亲，合兵伐楚。
楚王使太子横为质于秦以请救。
秦客卿通将兵救楚，三国引兵去。
周赧王十三年（己未公元前302年）。
秦王、魏王、韩太子婴会于临晋，韩太子至咸阳而归；秦复与魏蒲阪。
秦大夫有私与楚太子斗者，太子杀之，亡归。
周赧王十四年（庚申公元前301年）。
日有食之，既。
秦人取韩穰。
蜀守辉叛秦，秦司马错往诛之。
秦庶长奂会韩、魏、齐兵伐楚，败其师于重丘，杀其将唐昧；遂取重丘。
赵王伐中山，中山君奔齐。
周赧王十五年（辛酉公元前300年）。
秦泾阳君为质于齐。
秦华阳君伐楚，大破楚师，斩首三万，杀其将景缺，取楚襄城。
楚王恐，使太子为质于齐以请平。
秦樗里疾卒，以赵人楼缓为丞相。
赵武灵王爱少子何，欲及其生而立之。
周赧王十六年（壬戌公元前299年）。
五月戊申，大朝东宫，传国于何。
王庙见礼毕，出临朝，大夫悉为臣。
肥义为相国，并傅王。
武灵王自号主父”。
主父欲使子治国，身胡服，将士大夫西北略胡地。
将自云中、九原南袭咸阳，于是诈自为使者，入秦，欲以观秦地形及秦王之为人。
秦王不知，已而怪其状甚伟，非人臣之度，使人逐之；主父行已脱关矣，审问之，乃主父也。
秦人大惊。
齐王、魏王会于韩。
秦人伐楚，取八城。
秦王遗楚王书曰：始寡人与王约为兄弟，盟于黄棘，太子入质，至欢也。
太子陵杀寡人之重臣，不谢而亡去。
寡人诚不胜怒，使兵侵君王之边。
今闻君王乃令太子质于齐以求平。
寡人与楚接境，婚姻相亲；而今秦、楚不欢，则无以令诸侯。
寡人愿与君王会武关，面相约，结盟而去，寡人之愿也。
秦，虎狼也，有并诸侯之心，不可信也。
齐王召群臣谋之，或曰：不若留太子以求楚之淮北。
秦王闻孟尝君之贤，使泾阳君为质于齐以请。
孟尝君来入秦，秦王以为丞相。
周赧王十七年（癸亥公元前298年）。
楚人告于秦曰：赖社稷神灵，国有王矣。
秦王怒，发兵出武关击楚，斩首五万，取十六城。
赵王封其弟为平原君。
平原君好士，食客尝数千人。
有公孙龙者，善为坚白同异之辩，平原君客之。
邹衍过赵，平原君使与公孙龙论白马非马之说。
邹子曰：不可。
汉世祖光武皇帝建武元年（乙酉公元25年）。
春，正月，方望与安陵人弓林共立前定安公婴为天子，聚党数千人，居临泾。
更始遣丞相松等击破，皆斩之。
邓禹至箕关，击破河东都尉，进围安邑。
更始遣讨难将军苏茂拒之；茂军大败。
赤眉众遂大集，乃分万人为一营，凡三十营。
三月，更始遣丞相松与赤眉战于蓩乡，松等大败，死者三万馀人。
蜀郡功曹李熊说公孙述宜称天子。
夏，四月，述即帝位，号成家，改元龙兴；以李熊为大司徒，述弟光为大司马，恢为大司空。
萧王北击尤来、大枪、五幡于元氏，追至北平，连破之；又战于顺水北，乘胜轻进，反为所败。
朱鲔闻王北征而河内孤，乃遣其将苏茂、贾强将兵三万馀人渡巩河，攻温；鲔自将数万人攻平阴以缀异。
将军南阳马武先进曰：大王虽执谦退，奈宗庙社稷何。
都护将军贾复与五校战于真定，复伤疮甚。
王大惊曰：我所以不令贾复别将者，为其轻敌也。
果然，失吾名将。
还至中山，诸将复上尊号；王又不听。
行到南平棘，诸将复固请之；王不许。
诸将且出，耿纯进曰：天下士大夫，捐亲戚，弃土壤，从大王于矢石之间者，其计固望攀龙鳞，附凤翼，以成其所志耳。
今大王留时逆众，不正号位，纯恐士大夫望绝计穷，则有去归之思，无为久自苦也。
大众一散，难可复合。
纯言甚诚切，王深感曰：吾将思之。
行至鄗，召冯异诣鄗，问四方动静。
异曰：更始必败，宗庙之忧在于大王，宜从众议。
会儒生强华自关中奉《赤伏符》来诣王曰：刘秀发兵捕不道，四夷云集龙斗野，四七之际火为主。
群臣因复奏请。
六月，己未，王即皇帝位于鄗南；改元，大赦。
先是，赤眉过式，掠故式侯萌之子恭、茂、盆子三人自随。
恭少习《尚书》，随樊崇等降更始于洛阳，复封式侯，为侍中，在长安。
茂与盆子留军中，属右校卒史刘侠卿，主牧牛。
及崇等欲立帝，求军中景王后，得七十馀人，唯茂、盆子及前西安侯孝最为近属。
崇等曰：闻古者天子将兵称上将军。
秋，七月，辛未，帝使使持节拜邓禹为大司徒，封酂侯，食邑万户；禹时年二十四。
初，更始以琅邪伏湛为平原太守。
时天下兵起，湛独晏然，抚循百姓。
门下督谋为湛起兵，湛收斩之。
于是吏民信向，平原一境赖湛以全。
帝征湛为尚书，使典定旧制。
又以邓禹西征，拜湛为司直，行大司徒事。
车驾每出征伐，常留镇守。
宗室刘茂聚众京、密间，自称厌新将军，攻下颍川、汝南，众十馀万人。
帝使骠骑大将军景丹、建威大将军耿弇、强弩将军陈俊攻之。
茂来降，封为中山王。
李松自槀引兵还，从更始与赵萌共攻王匡、张卬于长安。
连战月馀，匡等败走，更始徒居长信宫。
赤眉至高陵，王匡、张卬等迎降之，遂共连兵进攻东都门。
李松出战，赤眉生得松。
松弟况为城门校尉，开门纳之。
九月，赤眉入长安。
更始单骑走，从厨城门出。
式侯恭以赤眉立其弟，自系诏狱；闻更始败走，乃出，见定陶王祉。
祉为之除械，相与从更始于渭滨。
右辅都尉严本，恐失更始为赤眉所诛，即将更始至高陵，本将兵宿卫，其实围之。
更始将相皆降赤眉，独丞相曹竟不降，手剑格死。
鲔在城上，彭在城下，为陈成败。
鲔曰：大司徒被害时，鲔与共谋，又谏更始无遣萧王北伐，诚自知罪深，不敢降。
帝使侍御史河内杜诗安集洛阳。
将军萧广纵兵士暴横，诗敕晓不改，遂格杀广。
还，以状闻。
上召见，赐以棨戟，遂擢任之。
冬，十月，癸丑，车驾入洛阳，幸南宫，遂定都焉。
上遣岑彭击荆州群贼，下犨、叶等十馀城。
十一月，甲午，上幸怀。
梁王永称帝于睢阳。
十二月，丙戌，上还洛阳。
隗嚣归天水，复招聚其众，兴修故业，自称西州上将军。
积弩将军冯愔、车骑将军宗歆守栒邑，二人争权相攻，愔遂杀歆，因反击禹，禹遣使以闻。
愔之叛也，引兵西向天水；隗嚣逆击，破之于高平，尽获其辎重。
于是禹承制遣使持节命嚣为西州大将军，得专制凉州、朔方事。
帝遣宗正刘延攻天井关，与田邑连战十馀合，延不得进。
初，更始以王闳为琅邪太守，张步据郡拒之。
汉世祖光武皇帝建武二年（丙戌公元26年）。
春，正月，甲子朔，日有食之。
及正旦大会，恭先曰：诸君共立恭弟为帝，德诚深厚。
帝遣吴汉率王梁等九将军击檀乡于邺东漳水上，大破之，十馀万众皆降。
又使梁与大将军杜茂将兵安辑魏郡、清河、东郡，悉平诸营保，三郡清静，边路流通。
真定王杨造谶记曰：赤九之后，瘿杨为主。
帝遣骑都尉陈副、游击将军邓隆征之，杨闭城门不内。
帝复遣前将军耿纯持节行幽、冀，所过劳慰王、侯，密敕收杨。
二月，己酉，车驾幸修武。
壬子，以太中大夫京兆宋弘为大司空。
弘荐沛国桓谭，为议郎、给事中。
湖阳公主新寡，帝与共论朝臣，微观其意。
主曰：宋公威容德器，群臣莫及。
帝曰：方且图之。
后弘被引见，帝令主坐屏风后，因谓弘曰：谚言贵易交，富易妻，’人情乎。
弘曰：臣闻贫贱之知不可忘，糟糠之妻不下堂。
帝顾谓主曰：事不谐矣。
延岑复反，围南郑。
公孙述又遣将军任满从阆中下江州，东据扞关，于是尽有益州之地。
辛卯，上还洛阳。
三月，乙未，大赦。
更始诸大将在南方未降者尚多。
大司马当击宛。
夏，四月，虎牙大将军盖延督驸马都尉马武等四将军击刘永，破之；遂围永于睢阳。
故更始将苏茂反，杀淮阳太守潘蹇，据广乐而臣于永；永以茂为大司马、淮阳王。
五月，庚辰，封族父歙为泗水王。
六月，戊戌，立贵人郭氏为皇后，以其子强为皇太子；大赦。
丙午，封泗水王子终为淄川王。
秋，贾复南击召陵、新息，平之。
后部将杀人于颍川，颍川太守寇恂捕得，系狱。
八月，帝自率诸将征五校。
帝遣游击将军邓隆助朱浮讨彭宠。
盖延围睢阳数月，克之。
帝使太中大夫伏隆持节使青、徐二州，招降郡国。
青、徐群盗闻刘永破败，皆惶怖请降。
张步遣其掾孙昱随隆诣阙上书，献鳆鱼。
隆，湛之子也。
堵乡人董訢反宛城，执南阳太守刘驎。
扬化将军坚镡攻宛，拔之。
訢走还堵乡。
吴汉徇南阳诸县，所过多侵暴。
破虏将军邓奉谒归新野，怒汉掠其乡里，遂反，击破汉军，屯据淯阳，与诸贼合从。
九月，壬戌，帝自内黄还。
陕贼苏况攻破弘农，帝使景丹讨之。
冬，十一月，以廷尉岑彭为征南大将军。
帝于大会中指王常谓群臣曰：此家率下江诸将辅翼汉室，心如金石，真忠臣也。
即日，拜常为汉忠将军，使与岑彭率建义大将军朱祜等七将军讨邓奉、董訢。
彭等先击堵乡，邓奉救之。
朱祜军败，为奉所获。
铜马、青犊、尤来馀贼共立孙登为天子。
登将乐玄杀登，以其众五万馀人降。
赤眉、延岑暴乱三辅，郡县大姓各拥兵众，禹不能定。
臣光曰：昔周人颂武王之德曰：铺时绎思，我徂惟求定。
言王者之兵志，在布陈威德安民而已。
观光武之所以取关中，用是道也。
岂不美哉。
又诏征邓禹还，曰：慎毋与穷寇争锋。
赤眉无谷，自当来东。
吾以饱待饥，以逸待劳，折棰笞之，非诸将忧也。
无得复妄进兵。
帝以伏隆为光禄大夫，复使于张步，拜步东莱太守，并与新除青州牧、守、都尉俱东。
诏隆辄拜令、长以下。
十二月，戊午，诏宗室列侯为王莽所绝者，皆复故国。
汉世祖光武皇帝建武三年（丁亥公元27年）。
春，正月，甲子，以冯异为征西大将军。
壬午，大赦。
闰月，乙巳，邓禹上大司徒、梁侯印绶；诏还梁侯印绶，以为右将军。
赤眉馀众东向宜阳。
甲辰，帝亲勒六军，严阵以待之。
二月，刘永立董宪为海西王。
永闻伏隆至剧，亦遣使立张步为齐王。
步贪王爵，犹豫未决。
帝幸怀。
吴汉率耿弇、盖延击青犊于轵西，大破降之。
三月，壬寅，以司直伏湛为大司徒。
涿郡太守张丰反，自称天上大将军，与彭宠连兵。
奉逃归淯阳，董訢降。
吴汉率骠骑大将军杜茂等七将军，围苏茂于广乐，周建招集得十馀万人救之。
乙卯晦，日有食之。
六月，壬戌，大赦。
延岑护军邓仲况拥兵据阴县，而刘歆、孙龚为其谋主；前侍中扶风苏竟以书说之，仲况与龚降。
冬，十月，壬申，上幸舂陵，祠园庙。
耿弇从容言于帝，自请北收上谷兵未发者，定彭宠于渔阳，取张丰于涿郡，还收富平、获索，东攻张步，以平齐地。
帝壮其意，许之。
十一月，乙未，帝还自舂陵。
是岁，李宪称帝，置百官，拥九城，众十馀万。
汉世祖光武皇帝建武四年（戊子公元28年）。
正月，甲申，大赦。
其妻兄辛臣图彭宠、张步、董宪、公孙述等所得郡国以示戎曰：雒阳地如掌耳，不如且按甲以观其变。
帝遣建义大将军朱祜、建威大将军耿弇、征虏将军祭遵、骁骑将军刘喜讨张丰于涿郡。
六月，辛亥，车驾还宫。
王莽末，天下乱，临淮大尹河南侯霸独能保全其郡。
帝征霸会寿春，拜尚书令。
时朝廷无故典，又少旧臣，霸明习故事，收录遗文，条奏前世善政法度，施行之。
冬，十月，甲寅，车驾还宫。
隗嚣使马援往观公孙述。
援初到，良久，中黄门引入。
太傅卓茂薨。
十一月，丙申，上行幸宛。
岑彭攻秦丰三岁，斩首九万馀级；丰馀兵裁千人，食且尽。
泰山豪杰多与张步连兵。
吴汉荐强驽大将军陈俊为泰山太守，击破步兵，遂定泰山。
汉世祖光武皇帝建武五年（己丑公元29年）。
春，正月，癸巳，车驾还宫。
帝使来歙持节送马援归陇右。
二月，丙午，大赦。
苏茂将五校兵救周建于垂惠。
马武为茂、建所败，奔过王霸营，大呼求救。
乙丑，上行幸魏郡。
帝以扶风郭伋为渔阳太守。
帝使光禄大夫樊宏持节迎耿况于上谷，曰：边郡寒苦，不足久居。
况至京师，赐甲第，奉朝请，封牟平侯。
吴汉率耿弇、王常击富平、获索贼于平原，大破之；追讨馀党，至勃海，降者上万馀人。
平敌将军庞萌，为人逊顺，帝信爱之，常称曰：可以托六尺之孤，寄百里之命者，庞萌是也。
使与盖延共击董宪。
时诏书独下延而不及萌，萌以为延谮己，自疑，遂反，袭延军，破之；与董宪连和，自号东平王，屯桃乡之北。
帝闻之，大怒，自将讨萌，与诸将书曰：吾常以庞萌为社稷之臣，将军得无笑其言乎。
老贼当族，其各厉兵马，会睢阳。
庞萌攻破彭城，将杀楚郡太守孙萌。
夏，四月，旱，蝗。
嚣曰：生言周、汉之势可也，至于但见愚人习识刘氏姓号之故，而谓汉复兴，疏矣。
昔秦失其鹿，刘季逐而掎之，时民复知汉乎。
彪乃为之著《王命论》以风切之曰：。
悲夫，此世所以多乱臣贼子者也。
嚣不听。
彪遂避地河西。
窦融以为从事甚礼重之。
彪遂为融画策，使之专意事汉焉。
董宪与刘纡、苏茂、佼强去下邳，还兰陵，使茂，强助庞萌围桃城。
冬，十月，帝幸鲁。
张步闻耿弇将至，使其大将军费邑军历下，又令兵屯祝阿，别于泰山、钟城列营数十以待之。
费邑分遣弟敢守巨里。
乃与三弟蓝、弘、寿及故大彤渠帅重异等兵号二十万，至临菑大城东，将攻弇。
未至，陈俊谓弇曰：剧虏兵盛，可且闭营休士，以须上来。
十一月，大司徒伏湛免，以侯霸为大司徒。
初，五原人李兴、随昱、朔方人田飒、代郡人石鲔、闵堪各起兵自称将军。
匈奴单于遣使与兴等和亲，欲令卢芳还汉地为帝。
兴等引兵至单于庭迎芳。
十二月，与俱入塞，都九原县；掠有五原、朔方、云中、定襄、雁门五郡，并置守、令，与胡通兵侵苦北边。
人有上章言：异威权至重，百姓归心，号为咸阳王。
王莽末，交趾诸郡闭境自守。
岑彭素与交趾牧邓让厚善，与让书，陈国家威德；又遣偏将军屈充移檄江南，班行诏命。
于是让与江夏太守侯登、武陵太守王堂、长沙相韩福、桂阳太守张隆、零陵太守田翕、苍梧太守杜穆、交趾太守锡光等相率遣使贡献；悉封为列侯。
王良后历沛郡太守、大司徒司直，在位恭俭，布被瓦器，妻子不入官舍。
元帝之世，莎车王延尝为侍子京师，慕乐中国。
及王莽之乱，匈奴略有西域，唯延不肯附属，常敕诸子：当世奉汉家，不可负也。
延卒，子康立。
康率傍国拒匈奴，拥卫故都护吏士、妻子千馀口。
檄书河西，问中国动静。
窦融乃承制立康为汉莎车建功怀德王、西域大都尉，五十五国皆属焉。
汉世祖光武皇帝建武六年（庚寅公元30年）。
春，正月，丙辰，以舂陵乡为章陵县，世世复徭役，比丰、沛。
吴汉等拔朐，斩董宪、庞萌，江、淮、山东悉平。
诸将还京师，置酒赏赐。
帝积苦兵，间以隗嚣遣子内侍，公孙述远据边垂，乃谓诸将曰：且当置此两子于度外耳。
因休诸将于雒阳，分军士於河内，数腾书陇、蜀，告示祸福。
述废铜钱，置铁钱，货币不行，百姓苦之。
好改易郡县官名。
又立其两子为王，食犍为、广汉各数县。
或谏曰：成败未可知，戎士暴露而先王爱子，示无大志也。
冯异自长安入朝，帝谓公卿曰：是我起兵时主簿也，为吾披荆棘，定关中。
既罢，赐珍宝、钱帛，诏曰：仓卒芜蒌亭豆粥，虖沱河麦饭，厚意久不报。
异稽首谢曰：臣闻管仲谓桓公曰：愿君无忘射钩，臣无忘槛车。
齐国赖之。
臣今亦愿国家无忘河北之难，小臣不敢忘巾车之恩。
留十馀日，令与妻子还西。
申屠刚、杜林自隗嚣所来，帝皆拜侍御史。
以郑兴为太中大夫。
三月，公孙述使田戎出江关，招其故众，欲以取荆州，不克。
五月，己未，车驾至自长安。
今百姓遭难，户口耗少，而县官吏职，所置尚繁。
九月，丙寅晦，日有食之。
十二月，壬辰，大司空宋弘免。
癸巳，诏曰：顷者师旅未解，用度不足，故行十一之税。
今粮储差积，其令郡国收见田租三十税一，如旧制。
诸将之下陇也，帝诏耿弇军漆，冯异军栒邑，祭遵军汧，吴汉等还屯长安。
冯异引军未至栒邑，隗嚣乘胜使王元、行巡将二万馀人下陇，分遣巡取栒邑。
帝因使援将突骑五千，往来游说嚣将高峻、任禹之属，下及羌豪，为陈祸福，以离嚣支党。
援又为书与嚣将杨广，使晓劝于嚣曰：。
广竟不答。
诸将每有疑议，更请呼援，咸敬重焉。
匈奴与卢芳为寇不息，帝令归德侯飒使匈奴以修旧好。
单于骄倨，虽遣使报命，而寇暴如故。
汉世祖光武皇帝建武七年（辛卯公元31年）。
春，三月，罢郡国轻车、骑士、材官，今还复民伍。
公孙述立隗嚣为朔宁王，遣兵往来，为之援势。
癸亥晦，日有食之。
夏，四月，壬午，大赦。
五月，戊戌，以前将军李通为大司空。
大司农江冯上言：宜令司隶校尉督察三公。
司空掾陈元上疏曰：臣闻师臣者帝，宾臣者霸。
秋，隗嚣将步骑三万侵安定，至阴槃，冯异率诸将拒之。
冬，卢芳以事诛其五原太守李兴兄弟。
其朔方太守田飒、云中太守乔扈各举郡降，旁令领职如故。
帝好图谶，与郑兴议郊祀事，曰：吾欲以谶断之，何如。
对曰：臣不为谶。
帝怒曰：卿不为谶，非之邪。
兴惶恐曰：臣于书有所未学，而无所非也。
帝意乃解。
南阳太守杜诗政治清平，兴利除害，百姓便之。
又修治陂池，广拓土田，郡内比室殷足，时人方于召信臣。
南阳为之语曰：前有召父，后有杜母。
汉世祖光武皇帝建武八年（壬辰公元32年）。
春，来歙将二千馀人伐山开道，从番须、回中径袭略阳，斩隗嚣守将金梁。
吴汉等诸将闻歙据略阳，争驰赴之。
窦融率五郡太守及羌虏小月氏等步骑数万，辎重五千馀两，与大军会。
颍川盗贼群起，寇没属县，河东守兵亦叛，京师骚动。
帝闻之曰：吾悔不用郭子横之言。
帝谓执金吾寇恂曰：颍川迫近京师，当以时定。
东郡、济阴盗贼亦起，帝遣李通、王常击之。
安丘侯张步将妻子逃奔临淮，与弟弘、蓝欲招其故众，乘船入海。
琅邪太守陈俊追讨，斩之。
校尉太原温序为嚣将苟宇所获，宇晓譬数四，欲降之。
序大怒，叱宇等曰：虏何敢迫胁汉将。
十二月，高句丽王遣使朝贡，帝复其王号。
是岁，大水。
汉世祖光武皇帝建武九年（癸巳公元33年）。
春，正月，颍阳成侯祭遵薨于军”诏冯异并将其营。
隗嚣病且饿，餐糗糒，恚愤而卒。
王元、周宗立嚣少子纯为王，总兵据冀。
公孙述遣将赵匡、田弇助纯。
帝使冯异击之。
公孙述遣其翼江王田戎、大司徒任满、南郡太守程泛将数万人下江关，击破冯骏等军，遂拔巫及夷道、夷陵，因据荆门、虎牙，横江水起浮桥、关楼，立欑柱以绝水道，结营跨山以塞陆路，拒汉兵。
夏，六月，丙戌，帝幸缑氏，登轘辕。
吴汉率王常等四将军兵五万馀人击卢芳将贾览、闵堪于高柳；匈奴救之，汉军不利。
帝使来歙悉监护诸将屯长安，太中大夫马援为之副。
骠骑将军杜茂与贾览战于繁畤，茂军败绩。
盗杀阴贵人母邓氏及弟訢。
帝召寇恂还，以渔阳太守郭伋为颍川太守。
伋招降山贼赵宏、召吴等数百人，皆遣归附农；因自劾专命，帝不以咎之。
后宏、吴等党与闻伋威信，远自江南，或从幽、冀，不期俱降，骆驿不绝。
莎车王康卒，弟贤立，攻杀拘弥、西夜王，而使康两子王之。
汉世祖光武皇帝建武十年（甲午公元34年）。
春，正月，吴汉复率捕虏将军王霸等四将军六万人出高柳击贾览，匈奴数千骑救之。
连战于平城下，破走之。
夏阳节侯冯异等与赵匡、田弇战且一年，皆斩之。
秋，八月，己亥，上幸长安。
庚寅，车驾还宫。
汉世祖光武皇帝建武十一年（乙未公元35年）。
岑彭屯津乡，数攻田戎等，不克。
帝遣吴汉率诛虏将军刘隆等三将，发荆州兵凡六万馀人、骑五千匹，与彭会荆门。
彭上刘隆为南郡太守，自率辅威将军臧宫、骁骑将军刘歆长驱入江关。
夏，先零羌寇临洮。
来歙荐马援为陇西太守，击先零羌，大破之。
公孙述以王元为将军，使与领军环安拒河池。
六月，来歙与盖延等进攻元、安，大破之，遂克下辨，乘胜遂进。
赵王良从帝送歙丧还，入夏城门，与中郎将张邯争道，叱邯旋车，又诘责门候，使前走数十步。
司隶校尉鲍永劾奏：良无籓臣礼，大不敬。
良尊戚贵重，而永劾之，朝廷肃然。
永辟扶风鲍恢为都官从事，恢亦抗直，不避强御。
公孙述使其将延岑、吕鲔、王元、公孙恢悉兵拒广汉及资中，又遣将侯丹率二万馀人拒黄石。
帝与公孙述书，陈言祸福，示以丹青之信。
述省书叹息，以示所亲。
太常常少、光禄勋张隆皆劝述降。
述曰：废兴，命也，岂有降天子哉。
左右莫敢复言。
少、隆皆以忧死。
帝还自长安。
冬，十月，公孙述使刺客诈为亡奴，降岑彭，夜，刺杀彭。
彭持军整齐，秋毫无犯。
马成等破河池，遂平武都。
马援上言：破羌以西，城多完牢，易可依固。
十二月，吴汉自夷陵将三万人溯江而上，伐公孙述。
郭伋为并州牧，过京师，帝问以得失，伋曰：选补众职，当简天下贤俊，不宜专用南阳人。
是时在位多乡曲故旧，故伋言及之。
春，正月，吴汉破公孙述将魏堂、公孙永于鱼涪津，遂围武阳。
秋，七月，冯骏拔江州，获田戎。
汉乘利，遂自将步骑二万进逼成都；去城十馀里，阻江北营，作浮桥，使副将武威将军刘尚将万馀人屯于江南，为营相去二十馀里。
既轻敌深入，又与尚别营，事有缓急，不复相及。
公孙述困急，谓延岑曰：事当奈何。
财物易聚耳，不宜有爱。
融譬旨曰：方今天下分崩，孰知是非，而以区区之身试于不测之渊乎。
十二月，辛卯，扬武将军马成行大司空事。
诏：边吏力不足战则守，追虏料敌，不拘以逗留法。
山桑节侯王常、牟平烈侯耿况、东光成侯耿纯皆薨。
况疾病，乘舆数自临幸，复以弇弟广、举并为中郎将。
弇兄弟六人皆垂青紫，省侍医药，当世以为荣。
汉世祖光武皇帝建武十三年（丁酉公元37年）。
春，正月，庚申，大司徒侯霸薨。
时异国有献名马者，日行千里，又进宝剑，价直百金。
诏以剑赐骑士，马驾鼓车。
二月，遣捕虏将军马武屯虖沱河以备匈奴。
卢芳攻云中，久不下。
朱祜奏：古者人臣受封，不加王爵。
丙辰，诏长沙王兴、真定王得、河间王邵、中山王茂皆降爵为侯。
丁巳，以赵王良为赵公，太原王章为齐公，鲁王兴为鲁公。
庚午，以绍嘉公孔安为宋公，承休公姬常为卫公。
三月，辛未，以沛郡太守韩歆为大司徒。
丙子，行大司空马成复为扬武将军。
益州传送公孙述瞽师、郊庙乐器、葆车、舆辇，于是法物始备。
时兵革既息，天下少事，文书调役，务从简寡，至乃十存一焉。
甲寅，以冀州牧窦融为大司空。
王月，匈奴寇河东。
汉世祖光武皇帝建武十四年（戊戌公元38年）。
秋，会稽大疫。
莎车王贤、鄯善王安皆遣使奉献。
西域苦匈奴重敛，皆愿属汉，复置都护；上以中国新定，不许。
太中大夫梁统上疏曰：臣窃见元帝初元五年，轻殊死刑三十四事，哀帝建平元年，轻殊死刑八十一事；其四十二事手杀人者，减死一等。
汉世祖光武皇帝建武十五年（己亥公元39年）。
春，正月，辛丑，大司徒韩歆免。
臣光曰：昔高宗命说曰：若药弗瞑眩，厥疾弗瘳。
夫切直之言，非人臣之利，乃国家之福也。
是以人君夙夜求之，唯惧弗得闻。
惜乎，以光武之世而韩歆用直谏死，岂不为仁明之累哉。
丁未，有星孛于昴。
以汝南太守欧阳歙为大司徒。
夏，四月，丁巳，封皇子辅为右翊公，英为楚公，阳为东海公，康为济南公，苍为东平公，延为淮阳公，荆为山阳公，衡为临淮公，焉为左翊公，京为琅邪公。
癸丑，追谥兄縯为齐武公，兄仲为鲁哀公。
帝以天下垦田多不以实自占，又户口、年纪互有增减，乃诏下州郡检核。
于是刺史、太守多为诈巧，苟以度田为名，聚民田中，并度庐屋、里落，民遮道啼呼；或优饶豪右，侵刻赢弱。
时诸郡各遣使奏事，帝见陈留吏牍上有书，视之云：颍川、弘农可问，河南、南阳不可问。
十二月，庚午，以关内侯戴涉为大司徒。
卢芳自匈奴复入居高柳。
是岁，骠骑大将军杜茂坐使军吏杀人，免。
安平侯盖延薨。
汉世祖光武皇帝建武十六年（庚子公元40年）。
三月，辛丑晦，日有食之。
秋，九月，河南尹张伋及诸郡守十馀人皆坐度田不实，下狱死。
后上从容谓虎贲中郎将马援曰：吾甚恨前杀守、相多也。
对曰：死得其罪，何多之有。
但死者既往，不可复生也。
上大笑。
郡国群盗处处并起，郡县追讨，到则解散，去复屯结，青、徐、幽、冀四州尤甚。
初，匈奴闻汉购求芳，贪得财帛，故遣芳还降。
既而芳以自归为功，不称匈奴所遣，单于复耻言其计，故赏遂不行。
由是大恨，入寇尤深。
马援奏，宜如旧铸五铢钱，上从之。
卢芳入朝，南及昌平，有诏止，令更朝明岁。
汉世祖光武皇帝建武十七年（辛丑公元41年）。
春，正月，赵孝公良薨。
初，怀县大姓李子春二孙杀人，怀令赵熹穷治其奸，二孙自杀，收系子春。
二月，乙未晦，日有食之。
六月，癸巳，临淮怀公衡薨。
冬，十月，辛巳，废皇后郭氏，立贵人阴氏为皇后。
诏曰：异常之事，非国休福，不得上寿称庆。
帝进郭后子右翊公辅为中山王，以常山郡益中山国，郭后为中山太后，其馀九国公皆为王。
汉世祖光武皇帝建武十八年（壬寅公元42年）。
二月，蜀郡守将史歆反，攻太守张穆，穆逾城走，宕渠杨伟等起兵以应歆。
夏，四月，甲戌，车驾还宫。
五月，旱。
是岁，罢州牧，置刺史。
五宫中郎将线纯与太仆朱浮奏议：礼，为人子，事大宗，降其私亲。
当除今亲庙四，以先帝四庙代之。
大司徒涉等奏立元、成、哀、平四庙。
上自以昭穆次第，当为元帝后。
汉世祖光武皇帝建武十九年（癸卯公元43年）。
春，正月，庚子，追尊宣帝曰中宗。
马援斩征侧、征贰。
妖贼单臣、傅镇等相聚入原武城，自称将军。
诏太中大夫臧宫将兵围之，数攻不下，士卒死伤。
马援进击征侧馀党都阳等，至居风，降之；峤南悉平。
闰月，戊申，进赵、齐、鲁三公爵皆为王。
郭后既废，太子彊意不自安。
郅恽说太子曰：久处疑位，上违孝道，下近危殆，不如辞位以奉养母氏。
袁宏论曰：夫建太子，所以重宗统，一民心也，非有大恶于天下，不可移也。
世祖中兴汉业，宜遵正道以为后法。
今太子之德未亏于外，内宠既多，嫡子迁位，可谓失矣。
然东海归籓，谦恭之心弥亮；明帝承统，友于之情愈笃。
虽长幼易位，兴废不同，父子兄弟，至性无间。
夫以三代之道处之，亦何以过乎。
帝以太子舅阴识守执金吾，阴兴为卫尉，皆辅导太子。
上以沛国桓荣为议郎，使授太子经。
陈留董宣为雒阳令。
湖阳公主苍头白日杀人，因匿主家，吏不能得。
及主出行，以奴骖乘。
宣于夏门亭候之，驻车叩马，以刀画地，大言数主之失。
叱奴下车，因格杀之。
主即还宫诉帝，帝大怒，召宣，欲棰杀之。
宣叩头曰：愿乞一言而死。
帝曰：欲何言。
宣曰：陛下圣德中兴，而纵奴杀人，将何以治天下乎。
臣不须棰，请得自杀。
即以头击楹，流血被面。
帝令小黄门持之，使宣叩头谢主，宣不从。
强使顿之，宣两手据地，终不肯俯。
主曰：文叔为白衣时，藏亡匿死，吏不敢至门；今为天子，威不能行一令乎。
帝笑曰：天子不与白衣同。
因敕：强项令出。
赐钱三十万，宣悉以班诸吏。
由是能搏击豪强，京师莫不震慄。
汉世祖光武皇帝建武二十年（甲辰公元44年）。
春，二月，戊子，车驾还宫。
夏，四月，庚辰，大司徒戴涉坐入故太仓令奚涉罪，下狱死。
帝以三公连职，策免大司空窦融。
匈奴寇上党、天水，遂至扶风。
六月，庚寅，以广汉太守河内蔡茂为大司徒，太仆朱浮为大司空。
壬辰，以左中郎将刘隆为骠骑将军，行大司马事。
乙未，徙中山王辅为沛王。
秋，九月，马援自交趾还，平陵孟冀迎劳之。
冬，十月，甲午，上行幸鲁、东海、楚、沛国。
十二月，匈奴寇天水、扶风、上党。
壬寅，车驾还宫。
刘尚进兵与栋蚕等连战，皆破之。
汉世祖光武皇帝建武二十一年（乙巳公元45年）。
春，正月，追至不韦，斩栋蚕帅，西南诸夷悉平。
冬，匈奴寇上谷、中山。
莎车王贤浸以骄横，欲兼并西域，数攻诸国，重求赋税，诸国愁惧。
汉世祖光武皇帝建武二十二年（丙午公元46年）。
夏，五月，乙未晦，日有食之。
秋，九月，戊辰，地震。
冬，十月，壬子，大司空朱浮免。
癸丑，以光禄勋杜林为大司空。
是岁，青州蝗。
莎车王贤知都护不至，击破鄯善，攻杀龟兹王。
班固论曰：。
且通西哉，近有龙堆，远则葱岭，身热、头痛、悬度之阨，淮南、杜钦、扬雄之论，皆以为此天地所以界别区域，绝外内也。
汉世祖光武皇帝建武二十三年（丁未公元47年）。
夏，五月，丁卯，大司徒蔡茂薨。
秋，八月，丙戌，大司空杜林薨。
九月，辛未，以陈留太守王况为大司徒。
冬，十月，丙申，以太仆张纯为大司空。
初，匈奴单于舆弟右谷蠡王知牙师，以次当为左贤王，左贤王次即当为单于。
乌珠留单于有子曰比，为右薁鞬日逐王，领南边八部。
比见知牙师死，出怨言曰：以兄弟言之，右谷蠡王次当立；以子言之，我前单于长子，我当立。
单于疑之，乃遣两骨都侯监领比所部兵。
是岁，鬲侯朱祜卒。
汉世祖光武皇帝建武二十四年（戊申公元48年）。
春，正月，乙亥，赦天下。
匈奴八部大人共议立日逐王比为呼韩邪单于，款五原塞，愿永为籓蔽，扞御北虏。
事下公卿，议者皆以为：天下初定，中国空虚，夷狄情伪难知，不可许。
五官中郎将耿国独以为：宜如孝宣故事，受之。
令东扞鲜卑，北拒匈奴，率厉四夷，完复边郡。
帝从之。
秋，七月，武陵蛮寇临沅。
遣谒者李嵩、中山太守马成讨之，不克。
冬，十月，匈奴日逐王比自立为南单于，遣使诣阙奉籓称臣。
上以问朗陵侯臧宫。
宫曰：匈奴饥疫分争，臣愿得五千骑以立功。
汉世祖光武皇帝建武二十五年（己酉公元49年）。
春，正月，辽东徼外貊人寇边，太守祭肜招降之。
肜又以财利抚纳鲜卑大都护偏何，使招致异种，骆驿款塞。
肜曰：审欲立功，当归击匈奴，斩送头首，乃信耳。
偏何等即击匈奴，斩首二千馀级，持头诣郡。
其后岁岁相攻，辄送首级，受赏赐。
自是匈奴衰弱，边无寇警，鲜卑、乌桓并入朝贡。
肜为人质厚重毅，抚夷狄以恩信，故皆畏而爱之，得其死力。
南单于遣其弟左贤王莫将兵万馀人击北单于弟薁鞬左贤王，生获之；北单于震怖，却地千馀里。
戊申晦，日有食之。
马援军至临乡，击破蛮兵，斩获二千馀人。
帝大怒，追收援新息侯印绶。
初，勃年十二，能诵《诗》、《书》，常候援兄况，辞言娴雅，援裁知书，见之自失。
汉世祖光武皇帝建武二十六年（庚戌公元50年）。
初作寿陵。
帝曰：古者帝王之葬，皆陶人、瓦器、木车、茅马，使后世之人不知其处。
太宗识终始之义，景帝能述遵孝道，遭天下反覆，而霸陵独完受其福，岂不美哉。
今所制地不过二三顷，无为山陵陂池，裁令流水而已。
使迭兴之后，与丘陇同体。
诏遣中郎将段郴、副校尉王郁使南匈奴，立其庭，去五原西部塞八十里。
使者令单于伏拜受诏，单于顾望有顷，乃伏称臣。
夏，南单于所获北虏薁鞬左贤王，将其众及南部五骨都侯合三万馀人畔归，去北庭三百馀里，自立为单于。
月馀，日更相攻击，五骨都侯皆死，左贤王自杀，诸骨都侯子各拥兵自守。
诏赐单于冠带、玺绶、车马、金帛、甲兵、什器。
又转河东米糒二万五千斛，牛羊三万六千头以赡给之。
令中郎将将弛刑五十人，随单于所处，参辞讼，察动静。
冬，南匈奴五骨都侯子复将其众三千人归南部，北单于使骑追击，悉获其众。
汉世祖光武皇帝建武二十七年（辛亥公元51年）。
夏，四月，戊午，大司徒王况薨。
五月，丁丑，诏司徒、司空并去大”名，改大司马为太尉。
骠骑大将军行大司马刘隆即日罢，以太仆赵熹为太尉，大司农冯勤为司徒。
朗陵侯臧宫、扬虚侯马武上书曰：匈奴贪利，无有礼信，穷则稽首，安则侵盗。
是岁，帝舅寿张恭侯樊宏薨。
汉世祖光武皇帝建武二十八年（壬子公元52年）。
春，正月，己巳，徙鲁王兴为北海王；以鲁益东海。
帝以东海王强去就有礼，故优以大封，食二十九县，赐虎贲、旄头，设钟虡之乐，拟于乘舆。
夏，六月，丁卯，沛太后郭后薨。
初，马援兄子婿王磐，平阿侯仁之子也。
王莽败，磐拥富赀为游侠，有名江、淮间。
秋，八月，戊寅，东海王彊、沛王辅、楚王英、济南王康、淮阳王延始就国。
上大会群臣，问：谁可傅太子者。
群臣承望上意，皆言太子舅执金吾原鹿侯阴识可。
博士张佚正色曰：今陛下立太子，为阴氏乎，为天下乎。
即为阴氏，则阴侯可；为天下，则固宜用天下之贤才。
帝称善，曰：欲置傅者，以辅太子也；今博士不难正朕，况太子乎。
即拜佚为太子太傅，以博士桓荣为少傅，赐以辎车、乘马。
荣大会诸生，陈其车马、印绶，曰：今日所蒙，稽古之力也，可不勉哉。
北匈奴遣使贡马及裘，更乞和亲，并请音乐，又求率西域诸国胡客俱献见。
闻悉纳从之。
汉世祖光武皇帝建武二十九年（癸丑公元53年）。
春，二月，丁巳朔，日有食之。
汉世祖光武皇帝建武三十年（甲寅公元54年）。
春，二月，车驾东巡。
诏曰：即位三十年，百姓怨气满腹，吾谁欺，欺天乎。
有星孛于紫宫。
夏，四月，戊子，徙左翊王焉为中山王。
五月，大水。
胶东刚侯贾复薨。
汉世祖光武皇帝建武三十一年（乙卯公元55年）。
夏，五月，大水。
癸酉晦，日有食之。
蝗。
京兆掾第五伦领长安市，公平廉介，市无奸枉。
每读诏书，常叹息曰：此圣主也，一见决矣。
等辈笑之曰：尔说将尚不能下，安能动万乘乎。
伦曰：未遇知己，道不同故耳。
后举孝廉，补淮阳王医工长。
汉世祖光武皇帝中元元年（丙辰公元五六年）。
春，正月，淮阳王入朝，伦随官属得会见。
上读《河图会昌符》曰；赤刘之九，会命岱宗。
二月，己卯，幸鲁，进幸泰山。
三月，戊辰，司空张纯薨。
六月，辛卯，以太仆冯鲂为司空。
乙未，司徒冯勤薨。
京师醴泉涌出，又有赤草生于水崖，郡国频上甘露。
群臣奏言：灵物仍降，宜令太史撰集，以传来世。
帝不纳。
常自谦无德，每郡国所上，辄抑而不当，故史官罕得记焉。
秋，郡国三蝗。
冬，十月，辛未，以司隶校尉东莱李訢为司徒。
甲申，使司空告祠高庙，上薄太后尊号曰高皇后，配食地祇。
迁吕太后庙主于园，四时上祭。
十一月，甲子晦，日有食之。
给事中桓谭上疏谏曰：凡人情忽于见事而贵于异闻。
范晔论曰：桓谭以不善谶流亡，郑兴以逊辞仅免；贾逵能附会文致，最差贵显；世主以此论学，悲哉。
逵，扶风人也。
汉世祖光武皇帝中元二年（丁巳公元57年）。
春，正月，辛未，初立北郊，祀后土。
二月，戊戌，帝崩于南宫前殿，年六十二。
皇太子见帝勤劳不怠，承间谏曰：陛下有禹、汤之明，而失黄、老养性之福，愿颐爱精神，优游自宁。
太尉赵熹典丧事。
太子即皇帝位，尊皇后曰皇太后。
三月，丁卯，葬光武皇帝于原陵。
高密侯禹，元功之首；东平王苍，宽博有谋。
有以禹为太傅，苍为骠骑将军。
苍恳辞，帝不许。
又诏骠骑将军置长史、掾史员四十人，位在三公上。
苍尝荐西曹掾齐国吴良，帝曰：荐贤助国，宰相之职也。
是岁，南单于莫死，弟汗立，为伊伐于虑鞮单于。
汉显宗孝明皇帝永平元年（戊午，公元五八年）。
春，正月，帝率公卿已下朝于原陵，如元会仪。
夏，五月，高密元侯邓禹薨。
东海恭王强病，上遣使者太医乘驿视疾，骆驿不绝。
秋，七月，马武等击烧当羌，大破之，馀皆降散。
山阳王荆私迎能为星者，与谋议，冀天下有变。
帝闻之，徙封荆广陵王，遣之国。
辽东太守祭肜使偏何讨赤山乌桓，大破之，斩其魁帅。
好畤愍侯耿弇薨。
汉显宗孝明皇帝永平二年（己未公元59年）。
三月，临辟雍，初行大射礼。
冬，十月，壬子，上幸辟雍，初行养老礼；以李躬为三老，桓荣为五更。
十一月，甲申，遣使者以中牢祠萧何、霍光。
十二月，护羌校尉窦林坐欺罔及臧罪，下狱死。
林者，融之从兄子也。
是岁，初迎气于五郊。
新阳侯阴就子丰尚郦邑公主。
公主骄妒，丰杀之，被诛，父母皆自杀。
南单于汗死，单于比之子适立，为醯僮尸逐侯鞮单于。
汉显宗孝明皇帝永平三年（庚申公元60年）。
春，二月，甲寅，太尉赵、司徒李訢免。
丙辰，以左冯翊郭丹为司徒。
己未，以南阳太守虞延为太尉。
甲子，立贵人马氏为皇后，皇子炟为太子。
夏，四月，辛酉，封皇子建为千乘王，羡为广平王。
六月，丁卯，有星孛于天船北。
意荐全椒长刘平，诏征拜议郎。
秋，八月，戊辰，诏改太乐官曰太予，用谶文也。
壬申晦，日有食之。
诏曰：昔楚庄无灾，以致戒惧，鲁哀祸大，天不降谴。
今之动变，倘尚可救，有司勉思厥职，以匡无德。
冬，十月，甲子，车驾从皇太后幸章陵。
荆州剌史郭贺，官有殊政，上赐以三公之服：黼黻，冕旒。
是岁，京师及郡国七大水。
莎车王贤以兵威逼夺于窴、大宛、妫塞王国，使其将守之。
于窴人杀其将君德，立大人休莫霸为王。
汉显宗孝明皇帝永平四年（辛酉公元61年）。
秋，九月，戊寅，千乘哀王建薨，无子，国除。
冬，十月，乙卯，司徒郭丹、司空冯鲂免，以河南尹沛国范迁为司徒，太仆伏恭为司空。
恭，湛之兄子也。
于窴王广德将诸国兵三万人攻莎车，诱莎车王贤，杀之，并其国。
匈奴发诸国兵围于窴，广德请降。
汉显宗孝明皇帝永平五年（壬戌公元65年）。
帝以骠骑长史为东平太傅，掾为中大夫，令史为王家郎，加赐钱五千万，布十万匹。
十一月，北匈奴寇五原；十二月，寇云中。
是岁，发遣边民在内郡者，赐装钱，人二万。
安丰戴侯窦融年老，子孙纵诞，多不法。
长子穆尚内黄公主。
矫称阴太后诏，令六安侯刘盱去妇，以女妻之。
盱妇家上书言状，帝大怒。
尽免穆等官，诸窦为郎吏者，皆将家属归故郡，独留融京师；融寻薨。
后数岁，穆等复坐事与子勋、宣皆下狱死。
久之，诏还融夫人与小孙一人居雒阳。
汉显宗孝明皇帝永平六年（癸亥公元63年）。
春，二月，王雒山出宝鼎，献之。
汉显宗孝明皇帝永平七年（甲子公元64年）。
春，正月，癸卯，皇太后阴氏崩。
二月，庚申，葬光烈皇后。
以东海相宋均为尚书令。
汉显宗孝明皇帝永平八年（乙丑公元65年）。
春，正月，己卯，司徒范迁薨。
三月，辛卯，以太尉虞延为司徒，卫尉赵熹行太尉事。
越骑司马郑众使北匈奴，单于欲令众拜，众不为屈。
秋，郡国十四大水。
冬，十月，北宫成。
壬寅晦，日有食之，既。
诏群司勉修职事，极言无讳。
于是在位者皆上封事，各言得失；帝览章，深自引咎，以所上班示百官。
诏曰：群僚所言，皆朕之过。
民冤不能理，吏黠不能禁；而轻用民力，缮修宫宇，出入无节，喜怒过差。
永览前戒，辣然兢惧；徒恐薄德，久而致怠耳。
汉显宗孝明皇帝永平九年（丙寅公元66年）。
是岁，大有年。
赐皇子恭号曰灵寿王，党号曰重熹王，未有国邑。
帝崇尚儒学，自皇太子、诸王侯及大臣子弟、功臣子孙，莫不受经。
又为外戚樊氏、郭氏、阴氏、马氏诸子立学于南宫，号四姓小侯”。
置《五经》师，搜选高能以授其业。
自期门、羽林之士，悉令通《孝经》章句。
匈奴亦遣子入学。
汉显宗孝明皇帝永平十年（丁卯公元67年）。
春，二月，广陵思王荆自杀，国除。
夏，四月，戊子，赦天下。
汉显宗孝明皇帝永平十一年（戊辰公元68年）。
汉显宗孝明皇帝永平十二年（己巳公元69年）。
春，哀牢王柳貌率其民五万馀户内附，以其地置哀牢、博南二县。
初，平帝时，河、汴决坏，久而不修。
是时，天下安平，人无徭役，岁比登稔，百姓殷富，粟斛三十，牛羊被野。
汉显宗孝明皇帝永平十三年（庚午公元70年）。
冬，十月，壬辰晦，日有食之。
楚王英与方士作金龟、玉鹤，刻文字为符瑞。
男子燕广告英与渔阳王平、颜忠等造作图书，有逆谋；事下案验。
汉显宗孝明皇帝永平十四年（辛未公元71年）。
春，三月，甲戌，延自杀。
楚王英至丹阳，自杀。
封燕广为折奸侯。
颜忠、王平辞引隧乡侯耿建、朗陵侯臧信、濩泽侯邓鲤、曲成侯刘建。
夏，五月，封故广陵王荆子元寿为广陵侯，食六县。
又封窦融孙嘉为安丰侯。
初作寿陵，制：令流水而已，无得起坟。
万年之后，扫地而祭，杅水脯糒而已。
过百日，唯四时设奠。
置吏卒数人，供给洒扫。
敢有所兴作者。
以擅议宗庙法从事。
汉显宗孝明皇帝永平十五年（壬申公元72年）。
春，二月，庚子，上东巡。
封皇子恭为钜鹿王，党为乐成王，衍为下邳王，畅为汝南王，昞为常山王，长为济阴王；帝亲定其封域，裁令半楚、淮阳。
乙巳，赦天下。
汉显宗孝明皇帝永平十六年（癸酉公元73年）。
春，二月，遣肜与度辽将军吴棠将河东、西河羌、胡及南单于兵万一千骑出高阙塞，窦固、耿忠率酒泉、敦煌、张掖甲卒及卢水羌、胡万二千骑出酒泉塞，耿秉、秦彭率武威、陇西、天水募士及羌、胡万骑出张掖居延塞，骑都尉来苗、护乌桓校尉文穆将太原、雁门、代郡、上谷、渔阳、右北平、定襄郡兵及乌桓、鲜卑万一千骑出平城塞，伐北匈奴。
固使假司马班超与从事郭恂俱使西域。
官属皆曰：今在危亡之地，死生从司马。
超曰：不入虎穴，不得虎子。
众曰：当与从事议之。
超手格杀三人，吏兵斩其使及从士三十馀级，馀众百许人悉烧死。
淮阳王延，性骄奢，而遇下严烈。
有上书告延与姬兄谢弇及姊婿韩光招奸猾，作图谶，祠祭祝诅。
事下案验。
五月，癸丑，弇、光及司徒邢穆皆坐死，所连及死、徙者甚众。
戊午晦，日有食之。
六月，丙寅，以大司农西河王敏为司徒。
汉显宗孝明皇帝永平十七年（甲戌公元74年）。
北海敬王睦薨。
二月，乙巳，司徒王敏薨。
三月，癸丑，以汝南太守鲍昱为司徒。
昱，永之子也。
白狼王唐菆作诗三章，歌颂汉德，辅使犍为郡掾由恭译而献之。
初，龟兹王建为匈奴所立，倚恃虏威，据有北道，攻杀疏勒王，立其臣兜题为疏勒王。
冬，十一月，遣奉车都尉窦固、驸马都尉耿秉、骑都尉刘张出敦煌昆仑塞，击西域，秉、张皆去符，传以属固，合兵万四千骑，击破白山虏于蒲类海上，遂进击车师。
汉显宗孝明皇帝永平十八年（乙亥公元75年）。
春，二月，诏窦固等罢兵还京师。
夏，六月，己未，有星孛于太微。
耿恭以疏勒城傍有涧水可固，引兵据之。
八月，壬子，帝崩于东宫前殿，年四十八。
遗诏：无起寝庙，藏主于光烈皇后更衣别室。
帝遵奉建武制度，无所变更，后妃之家不得封侯与政。
太子即位，年十八。
尊皇后曰皇太后。
明帝初崩，马氏兄弟争欲入宫。
北宫卫士令杨仁被甲持戟，严勒门卫，人莫敢轻进者。
诸马乃共谮仁于章帝，言其峻刻。
帝知其忠，愈善之，拜为什邡令。
壬戌，葬孝明皇帝于显节陵。
冬，十月，丁未，赦天下。
诏以行太尉事节乡侯熹为太傅，司空融为太尉，并录尚书事。
十一月，戊戌，以蜀郡太守第五伦为司空。
伦在郡公清，所举吏多得其人，故帝自远郡用之。
甲辰晦，日有食之。
太后兄弟虎贲中郎廖及黄门郎防、光，终明帝世未尝改官。
帝以廖为卫尉，防为中郎将，光为越骑校尉。
第五伦上疏曰：臣闻《书》曰：臣无作威作福，其害于而家，凶于而国。
其后梁、窦之家，互有非法，明帝即位，竟多诛之。
戴盆望天，事不两施。
越骑校尉光，腊用羊三百头，米四百斛，肉五千斤。
是岁，京师及兗、豫、徐州大旱。
汉肃宗孝章皇帝建初元年（丙子公元76年）。
上问司徒鲍昱：何以消复旱灾。
夫大狱一起，冤者过半。
丙寅，诏：二千石勉劝农桑。
罪非殊死，须秋案验。
有司明慎选举，进柔良，退贪猾，顺时令，理冤狱。
是时承永平故事，吏政尚严切，尚书决事，率近于重。
尚书沛国陈宠以帝新即位，宜改前世苛俗，乃上疏曰：臣闻先王之政，赏不僭，刑不滥。
与其不得已，宁僭无滥。
往者断狱严明，所以威惩奸慝；奸慝既平，必宜济之以宽。
陛下即位，率由此义，数诏群僚，弘崇晏晏，而有司未悉奉承，犹尚深刻。
断狱者急于篣格酷烈之痛，执宪者烦于诋欺放滥之文，或因公行私，逞纵威福。
夫为政犹张琴瑟，大弦急者小弦绝。
陛下宜隆先王之道，荡涤烦苛之法，轻薄棰楚以济群生，全广至德以奉天心。
帝深纳宠言，每事务于宽厚。
酒泉太守段彭等兵会柳中，击车师，攻交河城，斩首三千八百级，获生口三千馀人。
北匈奴惊走，车师复降。
甲寅，山阳、山平地震。
特赐王钱五百万。
秋，八月，庚寅，有星孛于天市。
汉肃宗孝章皇帝建初二年（丁丑公元七七年）。
永昌、越巂、益州三郡兵及昆明夷卤承等，击哀牢王类牢于博南，大破，斩之。
夏，四月，戊子，诏还坐楚、淮阳事徙者四百馀家。
昔窦太后欲封王皇后之兄，丞相条侯言：高祖约，无军功不侯。
上乃止。
楚王好细腰，宫中多饿死。
十二月，戊寅，有星孛于紫宫。
帝纳窦勋女为贵人，有宠。
贵人母，即东海恭王女沘公主也。
汉肃宗孝章皇帝建初三年（戊寅公元78年）。
三月，癸巳，立贵人窦氏为皇后。
太原吏民苦役，连年无成，死者不可胜算。
闰月，西域假司马班超率疏勒、康居、于窴、拘弥兵一万人攻姑墨石城，破之，斩首七百级。
冬，十二月，丁酉，以马防为车骑将军。
武陵漊中蛮反。
是岁，有司奏遣广平王羡、钜鹿王恭、乐成王党俱就国。
上性笃爱，不忍与诸王乖离，遂皆留京师。
汉肃宗孝章皇帝建初四年（己卯公元七九年）。
春，二月，庚寅，太尉牟融薨。
夏，四月，戊子，立皇子庆为太子。
己丑，徙钜鹿王恭为江陵王，汝南王畅为梁王，常山王昞为淮阳王。
辛卯，封皇子伉为千乘王，全为平春王。
帝以天下丰稔，方垂无事，癸卯，遂封卫尉廖为顺阳侯，车骑将军防为颍阳侯，执金吾光为许侯。
甲戌，以司徒鲍昱为太尉，南阳太守桓虞为司徒。
六月，癸丑，皇太后马氏崩。
帝既为太后所养，专以马氏为外家，故贾贵人不登极位，贾氏亲族无受宠荣者。
及太后崩，但加贵人王赤绶，安车一驷，永巷宫人二百，御府杂帛二万匹，大司农黄金千斤，钱二千万而已。
秋，七月，壬戌，葬明德皇后。
校书郎杨终建言：宣帝博征群儒，论定《五经》于石渠阁。
冬，十一月，壬戌，诏太常：将、大夫、博士、郎官及诸儒会白虎观，议《五经》同异。
汉肃宗孝章皇帝建初五年（庚辰公元80年）。
春，二月，庚辰朔，日有食之。
诏举直言极谏。
荆、豫诸郡兵讨漊中蛮，破之。
戊辰，太傅赵熹薨。
先是莎车以为汉兵不出，遂降于龟兹，而疏勒都尉番辰亦叛。
汉肃宗孝章皇帝建初六年（辛巳公元81年）。
夏，六月，丙辰，太尉鲍昱薨。
辛未晦，日有食之。
秋，七月，癸巳，以大司农邓彪为太尉。
武都太守廉范迁蜀郡太守。
帝以沛王等将入朝，遣谒者赐貂裘及太官食物、珍果，又使大鸿胪窦固持节郊迎。
汉肃宗孝章皇帝建初七年（壬午公元82年）。
春，正月，沛王辅、济南王康、东平王苍、中山王焉、东海王政、琅邪王宇来朝。
初，明德太后为帝纳扶风宋杨二女为贵人，大贵人生太子庆。
梁松弟竦有二女，亦为贵人，小贵人生皇子肇。
窦皇后无子，养肇为子。
己未，徙广平王羡为西平王。
冬，十月，癸丑，帝行幸长安，封萧何末孙熊为酂侯。
汉肃宗孝章皇帝建初八年（癸未公元83年）。
春，正月，壬辰，王薨。
诏告中傅封上王自建武以来章奏，并集览焉。
遣大鸿胪持节监丧，令四姓小侯、诸国王、主悉会葬。
夏，六月，北匈奴三木楼訾大人稽留斯等率三万馀人款五原塞降。
冬，十二月，甲午，上行幸陈留、梁国、淮阳、颍阳。
戊申，还宫。
廖子豫为步兵校尉，投书怨诽。
皇后兄宪为侍中、虎贲中郎将，弟笃为黄门侍郎，并侍宫省，赏赐累积；喜交通宾客。
昔永平中，常令阴党、阴博、邓叠三人更相纠察，故诸豪戚莫敢犯法者。
今贵主尚见枉夺，何况小民哉。
臣光曰：人臣之罪，莫大于欺罔，是以明君疾之。
孝章谓窦宪何异指鹿为马，善矣；然卒不能罪宪，则奸臣安所惩哉。
夫人主之于臣下，患在不知其奸，苟或知之而复赦之，则不若不知之为愈也。
何以言之。
彼或为奸而上不之知，犹有所畏；既知而不能讨，彼知其不足畏也，则放纵而无所顾矣。
是故知善而不能用，知恶而不能去，人主之深戒也。
帝拜班超为将兵长史，以徐幹为军司马，别遣卫侯李邑护送乌孙使者。
帝以侍中会稽郑弘为大司农。
汉肃宗孝章皇帝元和元年（甲申公元84年）。
春，闰正月，辛丑，济阴悼王长薨。
夏，四月，己卯，分东平国，封献王子尚为任城王。
六月，辛酉，沛献王辅薨。
八月，甲子，太尉邓彪罢，以大司农郑弘为太尉。
癸酉，诏改元。
丁酉，车驾南巡。
诏：所经道上郡县，毋得设储跱。
命司空自将徒支柱桥梁。
有遣使奉迎，探知起居，二千石当坐。
九月，辛丑，幸章陵；十月，己未，进幸江陵；还，幸宛。
十二月，壬子，诏：前以妖恶禁锢三属者，一皆蠲除之，但不得在宿卫而已。
庐江毛义，东平郑均，皆以行义称于乡里。
武威太守孟云上言：北匈奴复愿与吏民合市。
北匈奴大且渠伊莫訾王等驱牛马万馀头来与汉交易，南单于遣轻骑出上郡钞之，大获而还。
汉肃宗孝章皇帝元和二年（乙酉公元85年）。
北匈奴大人车利涿兵等亡来入塞，凡七十三辈。
南单于长死，单于汗之子宣立，为伊屠于闾鞮单于。
帝之为太子也，受《尚书》于东郡太守汝南张酺。
辛未，幸泰山，柴告岱宗，进幸奉高。
五月，徙江陵王恭为六安王。
秋，七月，庚子，诏曰：《春秋》重三正，慎三微。
冬，南单于遣兵与北虏温禺犊王战于涿邪山，斩获而还。
汉肃宗孝章皇帝元和三年（丙戌公元86年）。
以大司农宋由为太尉。
以太仆袁安为司空。
秋，八月，乙丑，帝幸安邑，观盐池。
九月，还宫。
疏勒王忠从康居王借兵，还据损中，遣使诈降于班超，超知其奸而伪许之。
楚许太后薨。
诏改葬楚王英，追爵谥曰楚厉侯。
帝以颍川郭躬为廷尉。
汉肃宗孝章皇帝章和元年（丁亥公元87年）。
春，正月，帝召褒，授以叔孙通《汉仪》十二篇曰：此制散略，多不合经，今宜依礼条正，使可施行。
夏，六月，戊辰，司徒桓虞免。
癸卯，以司空袁安为司徒，光禄勋任隗为司空。
隗，光之子也。
齐王晃及弟利侯刚，与母太姬更相诬告。
秋，七月，癸卯，诏贬晃爵为芜湖侯，削刚户三千，收太姬玺缓。
壬子，淮阳顷王昞薨。
鲜卑入左地，击北匈奴，大破之，斩优留单于而还。
八月，癸酉，帝南巡。
日有食之。
九月，庚子，帝幸彭城。
北匈奴大乱，屈兰储等五十八部、口二十八万诣云中、五原、朔方、北地降。
曹褒依准旧典，杂以《五经》、《谶记》之文，撰次天子至于庶人冠、婚、吉、凶终始制度凡百五十篇，奏之。
帝以众论难一，故但纳之，不复令有司平奏。
汉肃宗孝章皇帝章和二年（戊子公元88年）。
春，正月，济南王康、阜陵王延、中山王焉来朝。
尚书南阳宋意上疏曰：陛下至孝烝烝，恩家隆深，礼宠诸王，同之家人，车入殿门，即席不拜，分甘损膳，赏赐优渥。
壬辰，帝崩于章德前殿，年三十一。
范晔论曰：魏文帝称明帝察察，章帝长者。
太子即位，年十岁，尊皇后曰皇太后。
三月，丁酉，用遗诏徙西平王羡为陈王，六安王恭为彭城王。
癸卯，葬孝章皇帝于敬陵。
南单于宣死，单于长之弟屯屠何立，为休兰尸逐侯鞮单于。
庚戌，皇太后诏：以故太尉邓彪为太傅，赐爵关内侯，录尚书事，百官总己以听。
癸亥，陈王羡、彭城王恭、乐成王党、下邳王衍、梁王畅始就国。
夏，四月，戊寅，以遗诏罢郡国盐铁之禁，纵民煮铸。
五月，京师旱。
北匈奴饥乱，降南部者岁数千人。
冬，十月，乙亥，以宪为车骑将军，伐北匈奴，以执金吾耿秉为副。
发北军五校、黎阳、雍营、缘边十二郡骑士及羌、胡兵出塞。
公卿举故张掖太守邓训代张纡为护羌校尉。
汉穆宗孝和皇帝永元元年（己丑公元89年）。
又诏使者为宪弟笃、景并起邸第，劳役百姓。
夏，六月，窦宪、耿秉出朔方鸡鹿塞，南单于出满夷谷，度辽将军邓鸿出稒阳塞，皆会涿邪山。
秋，七月，乙未，会稽山崩。
九月，庚申，以窦宪为大将军，中郎将刘尚为车骑将军，封宪武阳侯，食邑二万户；宪固辞封爵，诏许之。
尚书何敞上封事曰：昔郑武姜之幸叔段，卫庄公之宠州吁，爱而不教，终至凶戾。
冬，十月，庚子，阜陵质王延薨。
是岁，郡国九大水。
汉穆宗孝和皇帝永元二年（庚寅公元90年）。
春，正月，丁丑，赦天下。
二月，壬午，日有食之。
夏，五月，丙辰，封皇弟寿为济北王，开为河间王，淑为城阳王；绍封故淮南顷王子侧为常山王。
窦宪遣副校尉阎盘将二千馀骑掩击北匈奴之守伊吾者，复取其地。
车师震慑，前、后王各遣子入侍。
六月，辛卯，中山简王焉薨。
诏封窦宪为冠军侯，笃为郾侯，瓌为夏阳侯；宪独不受封。
冬十月，窦宪遣班固、梁讽迎之。
会南单于复上书求灭北庭，于是遣左谷蠡王师子等将左右部八千骑出鸡鹿塞，中郎将耿谭遣从事将护之，袭击北单于。
汉穆宗孝和皇帝永元三年（辛卯公元91年）。
冬，十月，癸未，上行幸长安，诏求萧、曹近亲宜为嗣者，绍其封邑。
龟兹、姑墨、温宿诸国皆降。
十二月，复置西域都护、骑都尉、戊己校尉官。
以班超为都护，徐幹为长史。
拜龟兹侍子白霸为龟兹王，遣司马姚光送之。
超与光共胁龟兹，废其王尤利多而立白霸，使光将尤利多还诣京师。
庚辰，上至自长安。
窦宪请遣使立于除鞬为单于，置中郎将领护，如南单于故事。
汉穆宗孝和皇帝永元四年（壬辰，公元92年）。
春，正月，遣大将军左校尉耿夔，授于除鞬印绶，使中郎将任尚，持节卫护屯伊吾，如南单于故事。
汉孝殇皇帝延平元年（丙午公元106年）。
春，正月，辛卯，以太尉张禹为太傅，司徒徐防为太尉，参录尚书事。
封皇兄胜为平原王。
癸卯，以光禄勋梁鲔为司徒。
三月，甲申，葬孝和皇帝于慎陵，庙曰穆宗。
丙戌，清河王庆、济北王寿、河间王开、常山王章始就国；太后特加庆以殊礼。
丙寅，以虎贲中郎将邓骘为车骑将军、仪同三司。
骘弟黄门侍郎悝为虎贲中郎将，弘、阊皆侍中。
司空陈宠薨。
五月，辛卯，赦天下。
壬辰，河东垣山崩。
六月，丁未，以太常尹勤为司空。
郡国三十七雨水。
丁卯，诏免遣掖庭宫人及宗室没入者皆为庶民。
秋，七月，庚寅，敕司隶校尉、部刺史曰：间者郡国或有水灾，防害秋稼，朝廷惟咎，忧惶悼惧。
而郡国欲获丰穰虚饰之誉，遂覆蔽灾害，多张垦田，不揣流亡，竞增户口，掩匿盗贼，令奸恶无惩，署用非次，选举乖宜，贪苛惨毒，延及平民。
刺史垂头塞耳，阿私下比，不畏于天，不愧于人。
假贷之恩，不可数恃，自今以后，将纠其罚。
二千石长吏其各实核所伤害，为除田租刍稿。
八月，辛卯，帝崩。
九月，六州大水。
丙寅，葬孝殇皇帝于康陵。
以连遭大忧，百姓苦役，方中秘藏及诸工作事，事减约十分居一。
乙亥，殒石于陈留。
诏以北地梁慬为西域副校尉。
冬，十月，四州大水，雨雹。
清河孝王庆病笃，上书求葬樊濯宋贵人冢旁。
十二月，甲子，王薨。
乙酉，罢鱼龙曼延戏。
尚书郎南阳樊准以儒风浸衰，上疏曰：臣闻人君不可以不学。
汉孝安皇帝永初元年（丁未公元107年）。
春，正月，癸酉朔，赦天下。
蜀郡徼外羌内属。
二月，丁卯，分清河国封帝弟常保为广川王。
庚午，司徒梁鲔薨。
三月，癸酉，日有食之。
己卯，永昌徼外僬侥种夷陆类等举种内附。
甲申，葬清河孝王于广丘，司空、宗正护丧事，仪比东海恭王。
五月，甲戌，以长乐卫尉鲁恭为司徒。
恭上言：旧制，立秋乃行薄刑，自永元十五年以来，改用孟夏。
而刺史、太守因以盛夏征召农民，拘对考验，连滞无已。
上逆时气，下伤农业。
按《月令》孟夏断薄刑’者，谓其轻罪已正，不欲令久系，故时断之也。
臣愚以为今孟夏之制，可从此令。
其决狱案考，皆以立秋为断。
又奏：孝章皇帝欲助三正之微，定律著令，断狱皆以冬至之前。
小吏不与国同心者，率入十一月得死罪贼，不问曲直，便即格杀，虽有疑罪，不复谳正。
可令大辟之科，尽冬月乃断。
朝廷皆从之。
丁丑，诏封北海王睦孙寿光侯普为北海王。
九真徼外、夜郎蛮夷，举土内属。
初，烧当羌豪东号之子麻奴随父来降，居于安定。
及王弘西迎段禧，发金城、陇西、汉阳羌数百千骑与俱，郡县迫促发遣。
秋，九月，午，太尉徐防以灾异，寇贼策免。
三公以灾异免，自防始。
辛未，司空尹勤以水雨漂流策免。
壬午，诏：太仆、少府减黄门鼓吹以补羽林士；厩马非乘舆常所御者，皆减半食；诸所造作，非供宗庙园陵之用，皆且止。
庚寅，以太傅张禹为太尉，太常周章为司空。
大长秋郑众、中常侍蔡伦等皆秉势豫政，周章数进直言，太后不能用。
初，太后以平原王胜有痼疾，而贪殇帝孩抱，养为己子，故立焉。
戊子，敕司隶校尉、冀、并二州刺史，民讹言相惊，弃捐旧居，老弱相携，穷困道路。
其各敕所部长吏躬亲晓喻：若欲归本郡，在所为封长檄；不欲，勿强。
十二月，乙卯，以颍川太守张敏为司空。
诏车骑将军邓骘、征西校尉任尚将五营及诸郡兵五万人，屯汉阳以备羌。
是岁，郡国十八地震，四十一大水，二十八大风，雨雹。
鲜卑大人燕荔阳诣阙朝贺。
太后赐燕荔阳王印绶、赤车、参驾，令止乌桓校尉所居宁城下，通胡市，因筑南、北两部质馆。
鲜卑邑落百二十部各遗入质。
汉孝安皇帝永初二年（戊申公元108年）。
御史中丞樊准以郡国连年水旱，民多饥困，上疏：请令太官、尚方、考功、上林池御诸官，实减无事之物；五府调省中都官吏、京师作者。
夏，旱。
六月，京师及郡国四十大水，大风，雨雹。
秋，七月，太白入北斗。
闰月，辛丑，广川王常保薨。
无子，国除。
癸未，蜀郡徼外羌举士内属。
冬，邓骘使任尚及从事中郎河内司马钧率诸郡兵，与滇零等数万人战于平襄，尚军大败，死者八千馀人，羌众遂大盛，朝廷不能制。
滇零自称天子，于北地招集武都参狼、上郡、西河诸杂种羌断陇道，寇钞三辅，南入益州，杀汉中太守董炳。
十二月，广汉塞外参狼羌降。
是岁，郡国十二地震。
汉孝安皇帝永初三年（己酉公元109年）。
遣骑都尉任仁督诸郡屯兵救三辅。
壬寅，司徒鲁恭罢。
夏，四月，丙寅，以大鸿胪九江夏勤为司徒。
三公以国用未足，奏令吏民入钱谷得为关内侯、虎贲、羽林郎、五官、大夫、官府吏、缇骑、营士各有差。
甲申，清河愍王虎威薨，无子。
五月，丙申，封乐安王宠子延平为清河王，奉孝王后。
六月，渔阳乌恒与右北平胡千馀寇代郡、上谷。
九月，雁门乌桓率众王无何允与鲜卑大人丘伦等，及南匈奴骨都侯合七千骑寇五原，与太守战于高渠谷，汉兵大败。
南单于围中郎将耿种于美稷。
冬，十一月，以大司农陈国何熙行车骑将军事，中郎将庞雄为副，将五营及边郡兵二万馀人，又诏辽东太守耿夔率鲜卑及诸郡兵共击之。
十二月，辛酉，郡国九地震。
乙亥，有星孛于天苑。
是岁，京师及郡国四十一雨水，并、凉二州大饥，人相食。
汉孝安皇帝永初四年（庚戌公元110年）。
春，正月，元会，彻乐，不陈充庭车。
诏遣御史中丞王宗持节发幽、冀诸郡兵合数万人，征宛陵令扶风法雄为青州刺史，与宗并力讨之。
丙午，诏减百官及州郡县奉各有差。
二月，南匈奴寇常山。
乙丑，初置京兆虎牙都尉于长安，扶风都尉于雍，如西京三辅都尉故事。
公卿皆以为然。
喭曰：关西出将，关东出相。
今羌、胡所以不敢入据三辅为心腹之害者，以凉州在后故也。
虽赴义从善之人，不能无恨。
徙金城郡居襄武。
戊子，杜陵园火。
癸巳，郡国九地震。
夏，四月，六州蝗。
丁丑，赦天下。
秋，七月，乙酉，三郡大水。
骑都尉任仁与羌战累败，而兵士放纵，槛车征诣延尉，死。
九月，甲申，益州郡地震。
太后诏阴后家属皆归故郡，还其资财五百馀万。
汉孝安皇帝永初五年（辛亥公元111年）。
春，正月，庚辰朔，日有食之。
丙戌，郡国十地震。
己丑，太尉张禹免。
甲申，以光禄勋颍川李脩为太尉。
夫馀王寇乐浪。
高句骊王宫与濊貊寇玄菟。
夏，闰四月，丁酉，赦凉州、河西四郡。
秋，九月，汉阳人杜琦及弟季贡、同郡王信等与羌通谋，聚众据上邽城。
冬，十二月，汉阳太守赵博遣客杜习刺杀琦；封习讨奸侯。
是岁，九州蝗，郡国八雨水。
汉孝安皇帝永初六年（壬子公元112年）。
三月，十州蝗。
夏，四月，乙丑，司空张敏罢。
己卯，以太常刘恺为司空。
诏建武元功二十八将皆绍封。
五月，旱。
丙寅，诏令中二千石下至黄绶，一切复秩。
六月，壬辰，豫章员谿原山崩。
辛巳，赦天下。
侍御史唐喜讨汉阳贼王信，破斩之。
汉孝安皇帝永初七年（癸丑公元113年）。
春，二月，丙午，郡国十八地震。
丙申晦，日有食之。
秋，护羌校尉侯霸、骑都尉马贤击先零别部牢羌于安定，获首虏千人。
蝗。
汉孝安皇帝元初元年（甲寅公元114年）。
春，正月，甲子，改元。
二月，乙卯，日南地坼，长百馀里。
三月，癸亥，日有食之。
诏遣兵屯河内通谷冲要三十三所，皆为坞壁，设鸣鼓，以备羌寇。
夏，四月，丁酉，赦天下。
京师及郡国五旱，蝗。
五月，先零羌寇雍城。
秋，七月，蜀郡夷寇蚕陵，杀县令。
九月，乙丑，太尉李脩罢。
辛未，以大司农山阳司马苞为太尉。
冬，十月，戊子朔，日有食之。
凉州刺史皮杨击羌于狄道，大败，死者八百馀人。
是岁，郡国十五地震。
汉孝安皇帝元初二年（乙卯公元115五年）。
春，护羌校尉庞参以恩信招诱诸羌，号多等帅众降；参遣诣阙，赐号多侯印，遣之。
零昌分兵寇益州，遣中郎将尹就讨之。
夏，四月，丙午，立贵人荥阳阎氏为皇后。
后性妒忌，后宫李氏生皇子保，后鸩杀李氏。
六月，丙戌，太尉司马苞薨。
秋，七月，辛巳，以太仆泰山马英为太尉。
八月，辽东鲜卑围无虑；九月，又攻夫犁营，杀县令。
壬午晦，日有食之。
尹就击羌党吕叔都等，蜀人陈省、罗横应募刺杀叔都，皆封侯，赐钱。
诏屯骑校尉班雄屯三辅。
雄，超之子也。
以左冯翊司马钧行征西将军，督关中诸郡兵八千馀人。
庞参将羌、胡兵七千馀人，与钧分道并击零昌。
参兵至勇士东，为杜季贡所败，引退。
钧等独进，攻拔丁奚城，杜季贡率众伪逃。
怀令虞诩说尚曰：兵法：弱不攻强，走不逐飞，自然之势也。
十一月，庚申，郡国十地震。
十二月，武陵澧中蛮反，州郡讨平之。
己酉，司徒夏勤罢。
庚戌，以司空刘恺为司徒，光禄勋袁敞为司空。
敞，安之子也。
前虎贲中郎将邓弘卒。
弘性俭素，治欧阳《尚书》，授帝禁中。
有司奏赠弘骠骑将军，位特进，封西平侯。
太后追弘雅意，不加赠位、衣服，但赐钱千万，布万匹；兄骘等复辞不受。
周赧王十八年（甲子公元前297年）。
鲁平公薨，子缗公贾立。
周赧王十九年（乙丑公元前296年）。
楚怀王发病，薨于秦，秦人归其丧。
楚人皆怜之，如悲亲戚。
诸侯由是不直秦。
齐、韩、魏、赵、宋同击秦，至盐氏而还。
秦与韩武遂、与魏封陵以和。
赵主父行新地，遂出代；西遇楼烦王于西河而致其兵。
魏襄王薨，子昭王立。
韩襄王薨，子王咎立。
周赧王二十年（丙寅公元前295年）。
秦尉错伐魏襄城。
赵主父与齐、燕共灭中山，迁其王于肤施。
归，行赏，大赦，置酒，五日。
赵主父封其长子章于代，号曰安阳君。
安阳君素侈，心不服其弟。
主父使田不礼相之。
李兑谓肥义曰：公子章强壮而志骄，党众而欲大，田不礼忍杀而骄，二人相得，必有阴谋。
李兑数见公子成以备田不礼。
秦楼缓免相，魏冉代之。
周赧王二十一年（丁卯公元前294年）。
秦败魏师于解。
周赧王二十二年（戊辰，前293）。
韩公孙喜、魏人伐秦。
穰侯荐左更白起于秦王以代向寿将兵，败魏师、韩师于伊阙，斩首二十四万级，虏公孙喜，拔五城。
秦王以白起为国尉。
秦王遗楚王书曰：楚倍秦，秦且率诸侯伐楚，愿王之饬士卒，得一乐战。
楚王患之，乃复与秦和亲。
周赧王二十三年（己巳公元前292年）。
楚襄王迎妇于秦。
秦魏冉谢病免，以客卿烛寿为丞相。
周赧王二十四年（庚午公元前291年）。
秦伐韩，拔宛。
周赧王二十五年（辛未公元前290年）。
魏入河东地四百里、韩入武遂地二百里于秦。
魏芒卯始以诈见重。
周赧王二十六年（壬申公元前289年）。
秦大良造白起、客卿错伐魏，至轵，取城大小六十一。
周赧王二十七年（癸酉公元前288年）。
冬，十月，秦王称西帝，遣使立齐王为东帝，欲约与共伐赵。
苏代自燕来，齐王曰：秦使魏冉致帝，子以为何如。
秦攻赵，拔杜阳。
二十八年（甲戌公元前287年）。
秦攻赵，拔新垣、曲阳。
周赧王二十九年（乙亥公元前286年）。
秦败韩师于夏山。
宋有雀生湣于城之陬。
史占之曰：吉。
小而生巨，必霸天下。
宋康王喜，起兵灭滕，伐薛，东败齐，取五城，南败楚，取地三百里，西败魏军，与齐、魏为敌国，乃愈自信其霸。
欲霸之亟成，故射天笞地，斩社稷而焚灭之，以示威服鬼神。
为长夜之饮于室中，室中人呼万岁，则堂上之人应之，堂下之人又应之，门外之人又应之，以至于国中，无敢不呼万岁者。
天下之人谓之桀宋”。
齐王起兵伐之，民散，城不守，宋王奔魏，死于温。
周赧王三十年（丙子公元前285年）。
秦王会楚王于宛，会赵王于中阳。
秦蒙武击齐，拔九城。
齐王既灭宋而骄，乃南侵楚，西侵三晋，欲并二周，为天子。
狐正议，斫之檀衢。
陈举直言，杀之东闾。
燕昭王日夜抚循其人，益以富实，乃与乐毅谋伐齐。
乐毅曰：齐，霸国之馀业也，地大人众，未易独攻也。
王必欲伐之，莫如约赵及楚、魏。
于是使乐毅约赵，别使使者连楚、魏，且令赵啖秦以伐齐之利。
诸侯害齐王之骄暴，皆争合谋与燕伐齐。
周赧王三十一年（丁丑公元前284年）。
燕王悉起兵，以乐毅为上将军。
赵王以相国印授乐毅，乐毅并将秦、魏、韩、赵之兵以伐齐。
荀子论之曰：国者，天下之利势也。
得道以持之，则大安也，大荣也，积美之源也。
不得道以持之，则大危也，大累也，有之不如无之；及其綦也，索为匹夫，不可得也。
齐湣、宋献是也。
故用国者义立而王，信立而霸，权谋立而亡。
三者，明主之所谨择也，仁人之所务白也。
善择者制人，不善择者人制之。
乐毅闻昼邑人王蠋贤，令军中环昼邑三十里无入。
秦王、魏王、韩王会于京师。
周赧王三十二年（戊寅公元前283年）。
秦、赵会于穰。
秦拔魏安城，兵至大梁而还。
齐淖齿之乱，湣王子法章变姓名为莒太史敫家佣。
王孙贾乃入市呼曰：淖齿乱齐国，杀湣王。
赵王得楚和氏璧，秦昭王欲之，请易以十五城。
赵王欲勿与，畏秦强；欲与之，恐见欺。
以问蔺相如，对曰：秦以城求璧而王不许，曲在我矣。
我与之璧而秦不与我城，则曲在秦。
均之二策，宁许以负秦。
臣愿奉璧而往；使秦城不入，臣请完璧而归之。
赵王遣之。
相如至秦，秦王无意偿赵城。
相如乃以诈绐秦王，复取璧，遣从者怀之，间行归赵，而以身待命于秦。
秦王以为贤而弗诛，礼而归之。
赵王以相如为上大夫。
卫嗣君薨，子怀君立。
荀子论之曰：成侯、嗣君，聚敛计数之君也，未及取民也。
子产，取民者也，未及为政也。
管仲，为政者也，未及修礼也。
故修礼者王，为政者强，取民者安，聚敛者亡。
周赧王三十三年（己卯公元前282年）。
秦伐赵，拔两城。
周赧王三十四年（庚辰公元前281年）。
秦伐赵，拔石城。
秦穰侯复为丞相。
王使东周武公谓楚令尹昭子曰：周不可图也。
周赧王三十五年（辛巳公元前280年）。
秦白起败赵军，斩首二万，取代光狼城。
又使司马错发陇西兵，因蜀攻楚黔中，拔之。
楚献汉北及上庸地。
周赧王三十六年（壬午公元前279年）。
秦白起伐楚，取鄢、邓、西陵。
秦王使使者告赵王，愿为好会于河外渑池。
赵王欲毋行，廉颇、蔺相如计曰：王不行，示赵弱且怯也。
赵王遂行，相如从。
廉颇送至境，与王诀曰：王行，度道里会遇之礼毕，还不过三十日；三十日不还，则请立太子以绝秦望。
王许之。
王与赵王饮，酒酣，秦王请赵王鼓瑟，赵王鼓之。
蔺相如复请秦王击缶，秦王不肯。
相如曰：五步之内，臣请得以颈血溅大王矣。
顷之，昭王薨，惠王立。
惠王自为太子时，尝不快于乐毅。
田单闻之，乃纵反间于燕，宣言曰：齐王已死，城之不拔者二耳。
乐毅与燕新王有隙，畏诛而不敢归，以伐齐为名，实欲连兵南面王齐。
齐人未附，故且缓攻即墨以待其事。
齐人所惧，唯恐他将之来，即墨残矣。
燕王固已疑乐毅，得齐反间，乃使骑劫代将而召乐毅。
乐毅知王不善代之，遂奔赵。
燕将士由是愤惋不和。
齐王以太史敫之女为后，生太子建。
太史敫曰：女不取媒，因自嫁，非吾种也，污吾世。
终身不见君王后，君王后亦不以不见故失人子之礼。
赵王封乐毅于观津，尊宠之，以警动于燕、齐。
田单相齐，过淄水，有老人涉淄而寒，出水不能行。
田单任貂勃于王。
异日，王曰：召相单而来。
周赧王三十七年（癸未公元前278年）。
秦大良造白起伐楚，拔郢，烧夷陵。
楚襄王兵散，遂不复战，东北徙都于陈。
秦以郢为南郡，封白起为武安君。
周赧王三十八年（甲申公元前277年）。
秦武安君定巫、黔中，初置黔中郡。
魏昭王薨，子安釐王立。
周赧王三十九年（乙酉公元前276年）。
秦武安君伐魏，拔两城。
楚王收东地兵，得十余万，复西取江南十五邑。
魏安釐王封其弟无忌为信陵君。
周赧王四十年（丙戌公元前275年）。
秦相国穰侯伐魏。
韩暴鸢救魏，穰侯大破之，斩首四万。
暴鸢走开封。
魏纳八城以和。
穰侯得伐魏，走芒卯，入北宅。
魏人割温以和。
周赧王四十一年（丁亥公元前274年）。
魏复与齐合从。
秦穰侯伐魏，拔四城，斩首四万。
鲁公薨，子顷公雠立。
周赧王四十二年（戊子公元前273年）。
赵人、魏人伐韩华阳。
韩人告急于秦，秦王弗救。
韩釐王薨，子桓惠王立。
王又举甲而攻魏，杜大梁之门，举河内，拔燕、酸枣、虚、桃，入邢，魏之兵云翔而不敢救，王之功亦多矣。
王休甲息众，二年而后复之，又并蒲、衍、首、垣以临仁、平丘，黄、济阳婴城而魏氏服。
《易》曰：狐涉水，濡其尾。
智氏之信韩、魏也，从而伐赵，攻晋阳城，胜有日矣，韩、魏叛之，杀智伯瑶于凿台之下。
夫楚国，援也；邻国，敌也。
王从之，止武安君而谢韩、魏，使黄歇归，约亲于楚。
汉孝安皇帝元初三年（丙辰公元116年）。
春，正月，苍梧、郁林、合浦蛮夷反；二月，遣侍御史任逴督州郡兵讨之。
郡国十地震。
三月，辛亥，日有食之。
夏，四月，京师旱。
五月，武陵蛮反，州郡讨破之。
癸酉，度辽将军邓遵率南单于击零昌于灵州，斩首八百馀级。
越巂徼外夷举种内属。
六月，中郎将任尚遣兵击破先零羌于丁奚城。
秋，七月，武陵蛮复反，州郡讨平之。
九月，筑冯翊北界候坞五百所以备羌。
冬，十一月，苍梧、郁林、合浦蛮夷降。
癸卯，郡国九地震。
十二月，丁巳，任尚遣兵击零昌于北地，杀其妻子，烧其庐落，斩首七百馀级。
汉孝安皇帝元初四年（丁巳公元117年）。
春，二月，乙巳朔，日有食之。
乙卯，赦天下。
壬戌，武库灾。
任尚遣当阗种羌榆鬼等刺杀杜季贡，封榆鬼为破羌侯。
司空袁敞，廉劲不阿权贵，失邓氏旨。
尚书郎张俊有私书与敞子俊，怨家封上之。
六月，戊辰，三郡雨雹。
秋，七月，京师及郡国十雨水。
九月，护羌校尉任尚复募效功种羌号封刺杀零昌；封号封为羌王。
冬，十一月，己卯，彭城靖王恭薨。
越巂夷以郡县赋敛烦数，十二月，大牛种封离等反，杀遂久令。
甲子，任尚与骑都尉马贤共击先零羌狼莫，追至北地，相持六十馀日，战于富平河上，大破之，斩首五千级，狼莫逃去。
是岁，郡国十三地震。
汉孝安皇帝元初五年（戊午公元118年）。
春，三月，京师及郡国五旱。
夏，六月，高句骊与濊貊寇玄菟。
秋，八月，丙申朔，日有食之。
邓遵募上郡全无种羌雕何刺杀狼莫；封雕何为羌侯。
自羌叛十馀年间，军旅之费，凡用二百四十馀亿，府帑空竭，边民及内郡死者不可胜数，并、凉二州遂至虚耗。
及零昌、狼莫死，诸羌瓦解，三辅、益州无复寇警。
诏封邓遵为武阳侯，邑三千户。
遵以太后从弟，故爵封优大。
任尚与遵争功，又坐诈增首级、受赇枉法赃千万已上，十二月，槛车征尚，弃市，没入财物。
邓骘子侍中凤尝受尚马，骘髡妻及凤以谢罪。
是岁，郡国十四地震。
汉孝安皇帝元初六年（己未公元119年）。
春，二月，乙巳，京师及郡国四十二地震。
夏，四月，沛国、勃海大风，雨雹。
五月，京师旱。
六月，丙戌，平原哀王得薨，无子。
九月，癸巳，陈怀王竦薨，无子，国除。
冬，十二月，戊午朔，日有食之，既。
郡国八地震。
是岁，太和征和帝弟济北王寿、河间王开子男女年五岁以上四十馀人，及邓氏近亲子孙三十馀人，并为开邸第，教学经书，躬自监试。
诏从兄河南尹豹、越骑校尉康等曰：末世贵戚食禄之家，温衣美饭，乘坚驱良，而面墙术学，不识臧否，斯故祸败所从来也。
益州刺史张乔遣从事杨竦将兵至楪榆，击封离等，大破之，斩首三万馀级，获生口千五百人。
初，西域诸国既绝于汉，北匈奴复以兵威役属之，与共为边寇。
敦煌太守曹宗患之，乃上遣行长史索班将千馀人屯伊吾以招抚之。
于是车师前王及鄯善王复来降。
初，疏勒王安国死，无子，国人立其舅子遗腹为王，遗腹叔父臣磐在月氏，月氏纳而立之。
汉孝安皇帝永宁元年（庚申公元120年）。
春，三月，丁酉，济北惠王寿薨。
北匈奴率车师后王军就共杀后部司马及敦煌长史索班等，遂击走其前王，略有北道。
尚书复问勇：利害云何。
长乐卫尉镡显、廷尉綦毋参、司隶校尉崔据难曰：朝廷前所以弃西域者，以其无益于中国，而费难供也。
今车师已属匈奴，鄯善不可保信，一旦反覆，班将能保北虏不为边害乎。
若州牧能保盗贼不起者，臣亦愿以要斩保匈奴之不为边害也。
沈氐羌寇张掖。
夏，四月，丙寅，立皇子保为太子，改元，赦天下。
秋，七月，乙酉朔，日有食之。
冬，十月，己巳，司空李郃免。
癸酉，以卫尉庐江陈褒为司空。
京师及郡国三十三大水。
十二月，永昌徼外掸国王雍曲调遣使者献乐及幻人。
戊辰，司徒刘恺请致仕；许之，以千石禄归养。
辽西鲜卑大人乌伦、其至鞬各以其众诣度辽将军邓遵降。
癸酉，以太常杨震为司徒。
是岁，郡国二十三地震。
初，当煎种饥五同种大豪卢匆心、忍良等千馀户别留允街，而首施两端。
汉孝安皇帝建光元年（辛酉公元121年）。
幽州刺史巴郡冯焕、玄菟太守姚光、辽东太守蔡讽等将兵击高句丽，高句丽王宫遣嗣子遂成诈降，而袭玄菟、辽东，杀伤二千馀人。
丙午，葬和熹皇后。
戊申，追尊清河孝王曰孝德皇，皇妣左氏曰孝德后，祖妣宋贵人曰敬隐后。
初，长乐太仆蔡伦受窦后讽旨诬陷宋贵人，帝敕使自致延尉，伦饮药死。
丁巳，尊帝嫡母耿姬为甘陵大贵人。
甲子，乐成王苌坐骄淫不法，贬为芜湖侯。
己巳，令公卿下至郡国守相各举有道之士一人。
及太后崩，宫人先有受罚者怀怨恚，因诬告太后兄弟悝、弘、阊先从尚书邓访取废帝故事，谋立平原王。
初，邓后之立也，太尉张禹、司徒徐防欲与司空陈宠共奏追封后父训，宠以先世无奏请故事，争之，连日不能夺。
帝以耿贵人兄牟平侯宝监羽林左军车骑，封宋杨四子皆为列侯，宋氏为卿、校、侍中大夫、谒者、郎吏十馀人；阎皇后兄弟显、景、耀，并为卿、校，典禁兵。
壬寅，太尉马英薨。
烧当羌忍良等，以麻奴兄弟本烧当世嫡，而校尉马贤抚恤不至，常有怨心，遂相结，共胁将诸种寇湟中，攻金城诸县。
麻奴等又败武威、张掖郡兵于令居，因胁将先零、沈氐诸种四千馀户缘山西走，寇武威。
甲子，以前司徒刘恺为太尉。
鲜卑其至鞬寇居庸关。
戊子，帝幸卫尉冯石府，留饮十许日，赏赐甚厚，拜其子世为黄门侍郎，世弟二人皆为郎中。
京师及郡国二十七雨水。
冬，十一月，己丑，郡国三十五地震。
鲜卑寇玄菟。
袁宏论曰：古之帝王所以笃化美俗，率民为善，因其自然而不夺其情，民犹有不及者，而况毁礼止哀，灭其天性乎。
十二月，高句骊王宫率马韩、濊貊数千骑围玄菟，夫馀王遣子尉仇台将二万馀人与州郡并力讨破之。
汉孝安皇帝延光元年（壬戌公元122年）。
护羌校尉马贤追击麻奴，到湟中，破之，种众散遁。
幽州刺史冯焕、玄菟太守姚光数纠发奸恶，怨者诈作玺书，谴责焕、光，赐以欧刀，又下辽东都尉庞奋，使速行刑。
癸巳，司空陈褒免。
五月，庚戌，宗正彭城刘授为司空。
己巳，封河间孝王子德为安平王，嗣乐成靖王后。
六月，郡国蝗。
秋，七月，癸卯，京师及郡国十三地震。
虔人羌与上郡胡反，度辽将军耿夔击破之。
八月，阳陵园寝火。
九月，甲戌，郡国二十七地震。
鲜卑既累杀郡守，胆气转盛，控弦数万骑。
冬，十月，复寇雁门、定襄。
十一月，寇太原。
烧当羌麻奴饥困，将种众诣汉阳太守耿种降。
是岁，京师及郡国二十七雨水。
汝南太守山阳王龚，政崇温和，好才爱士。
以袁阆为功曹，引进郡人黄宪、陈蕃等；宪虽不屈，蕃遂就吏。
宪世贫贱，父为牛医。
汉孝安皇帝延光二年（癸亥公元123年）。
春，正月，旄牛夷反，益州刺史张乔击破之。
夏，四月，戊子，爵乳母王圣为野王君。
北匈奴连与车师入寇河西，议者欲复闭玉门、阳关以绝其患。
敦煌太守张珰上书曰：臣在京师，亦以为西域宜弃，今亲践其土地，乃知弃西域则河西不能自存。
今以酒泉属国吏士二千馀人集昆仑塞，先击呼衍王，绝其根本，因发鄯善兵五千人胁车师后部，此上计也。
若不能出兵，可置军司马，将士五百人，四郡供其犁牛、谷食，出据柳中，此中计也。
秋，七月，丹阳山崩。
九月，郡国五雨水。
十二月，戊辰，京师及郡国三地震。
汉孝安皇帝三年（甲子公元124年）。
二月，丙子，车驾东巡。
辛卯，幸泰山。
三月，戊戌，幸鲁，还，幸东平，至东郡，历魏郡、河内而还。
初，樊丰、周广、谢恽等见杨震连谏不从，无所顾忌，遂诈作诏书，调发司农钱谷、大匠见徒材木，各起家舍、园池、庐观，役费无数。
太仆征羌侯来历曰：耿宝托元舅之亲，荣宠过厚，不念报国恩，而倾侧奸臣，伤害忠良，其天祸亦将至矣。
历，歙之曾孙也。
夏，四月，乙丑，车驾入宫。
戊辰，以光禄勋冯石为太尉。
南单于檀死，弟拔立，为乌稽侯尸逐鞮单于。
时鲜卑数寇边，度辽将军耿夔与温禺犊王呼尤徽将新降者连年出塞击之，还使屯列冲要。
耿夔征发烦剧，新降者皆怨恨，大人阿族等遂反，胁呼尤徽欲与俱去。
呼尤徽曰：我老矣，受汉家恩，宁死，不能相随。
众所杀之，有救者，得免。
阿族等遂将其众亡去。
中郎将马翼与胡骑追击，破之，斩获殆尽。
日南徼外蛮夷内属。
六月，鲜卑寇玄菟。
庚午，阆中山崩。
秋，八月，辛巳，以大鸿胪耿宝为大将军。
陇西郡始还狄道。
烧当羌豪麻奴死，弟犀苦立。
庚申晦，日有食之。
冬，十月，上行幸长安；十一月，乙丑，还雒阳。
是岁，京师及诸郡国二十三地震，三十六大水、雨雹。
汉孝安皇帝延光四年（乙丑125年）。
春，二月，乙亥，下邳惠王衍薨。
甲辰，车驾南巡。
三月，戊午朔，日有食之。
以显为车骑将军、仪同三司。
甲戌，济南孝王香薨，无子，国绝。
乙酉，北乡侯即皇帝位。
夏，四月，丁酉，太尉冯石为太傅，司徒刘熹为太尉，参录尚书事，前司空李郃为司徒。
阎显忌大将军耿宝位尊权重，威行前朝，乃风有司奏宝及其党与中常侍樊丰、虎贲中郎将谢恽、侍中周广、野王君王圣、圣女永等更相阿党，互作威福，皆大不道。
辛卯，丰、恽、广皆下狱，死；家属徙比景。
己酉，葬孝安皇帝于恭陵，庙曰恭宗。
六月，乙巳，赦天下。
秋，七月，西域长史班勇发敦煌、张掖、酒泉六千骑及鄯善、疏勒、车师前部兵击后部王军就，大破之，获首虏八千馀人，生得军就及匈奴持节使者，将至索班殁处斩之，传首京师。
冬，十月，丙午，越巂山崩。
北乡侯病笃，中常侍孙程谓济阴王谒者长兴渠曰：王以嫡统，本无失德。
十一月，乙卯，孙程、王康、王国与中黄门黄龙、彭恺、孟叔、李建、王成、张贤、史泛、马国、王道、李元、杨佗、陈予、赵封、李刚、魏猛、苗光等聚谋于西钟下，皆截单衣为誓。
丁巳，京师及郡国十六地震。
是夜，程等共会崇德殿上，因入章台门。
时江京、刘发及李闰、陈达等俱坐省门下，程与王康共就斩京、安、达。
显弟卫尉景遽从省中还外府，收兵至盛德门。
孙程传召诸尚书使收景。
尚书郭镇时卧病，闻之，即率直宿羽林出南止车门，逢景从吏士拔白刃呼曰：无干兵。
镇即下车持节诏之，景曰：何等诏。
因斫镇，不中。
镇引剑击景堕车，左右以戟叉其胸，遂禽之，送廷尉狱，即夜死。
己卯，以诸王礼葬北乡侯。
司空刘授以阿附恶逆，辟召非其人，策免。
十二月，甲申，以少府河南陶敦为司空。
议郎陈禅以为：阎太后与帝无母子恩，宜徙别馆，绝朝见，”群臣议者咸以为宜。
汉孝顺皇帝永建元年（丙寅公元126年）。
春，正月，帝朝太后于东宫，太后意乃安。
甲寅，赦天下。
辛未，皇太后阎氏崩。
辛巳，太傅冯石、太尉刘熹以阿党权贵免。
司徒李郃罢。
二月，甲申，葬安思皇后。
丙戌，以太常桓焉为太傅；大鸿胪京兆朱宠为太尉，参录尚书事；长乐少府朱伥为司徒。
封尚书郭镇为定颍侯。
六月，己亥，封济南简王错子显为济南王。
秋，七月，庚午，以卫尉来历为车骑将军。
八月，鲜卑寇代郡，太守李超战殁。
司隶校尉虞诩到官数月，奏冯石、刘熹，免之，又劾奏中常侍程璜、陈秉、孟生、李闰等，百官侧目，号为苛刻。
诩不胜其愤，乃自系廷尉，奏言曰：昔孝安皇帝任用樊丰，交乱嫡统，几亡社稷。
诩上疏荐议郎南阳左雄曰：臣见方今公卿以下，类多拱默，以树恩为贤，尽节为愚，至相戒曰：白璧不可为，容容多后福。
伏见议郎左雄，有王臣蹇蹇之节，宜擢在喉舌之官，必有国弼之益。
由是拜雄尚书。
浮阳侯孙程等怀表上殿争功，帝怒。
有司劾奏程等于乱悖逆，王国等皆与程党，久留京都，益其骄恣。
帝乃免程等官，悉徙封远县。
因遗十九侯就国，敕洛阳令促期发遗。
司徒掾周举说朱伥曰：朝廷在西钟下时，非孙程等岂立。
今忘其大德，录其小过。
如道路夭折，帝有杀功臣之讥。
及今未去，宜急表之。
伥曰：今诏指方怒，吾独表此，必致罪谴。
举曰：明公年过八十，位为台辅，不于今时竭忠报国，惜身安宠，欲以何求。
禄位虽全，必陷佞邪之机；谏而获罪，犹有忠贞之名。
若举言不足采，请从此辞。
伥乃表谏，帝果从之。
冬，十月，丁亥，司空陶敦免。
朔方以西，障塞多坏，鲜卑因此数侵南匈奴；单于忧恐，上书乞修复障塞。
以廷尉张皓为司空。
班勇更立车师后部故王子加特奴为王。
生得单于人兄，勇使加特奴手斩之，以结车师、匈奴之隙。
汉孝顺皇帝永建二年（丁卯公元127年）。
春，正月，中郎将张国以南单于兵击鲜卑其至鞬，破之。
二月，辽东鲜卑寇辽东玄菟；乌桓校尉耿晔发缘边诸郡兵及乌桓出塞击之，斩获甚众；鲜卑三万人诣辽东降。
三月，旱。
秋，七月，甲戌朔，日有食之。
壬午，太尉朱宠、司徒朱伥免。
庚子，以太常刘光为太尉、录尚书事，光禄勋汝南许敬为司徒。
臣光曰：。
至于饰伪以邀誉，钓奇以惊俗，不食君禄而争屠沽之利，不受小官而规卿相之位，名与实反，心与迹违，斯乃华士、少正卯之流，其得免于圣王之诛幸矣，尚何聘召之有哉。
时又征广汉杨厚、江夏黄琼。
琼，香之子也。
汉孝顺皇帝永建三年（戊辰公元128年）。
春，正月，丙子，京师地震。
夏，六月，旱。
秋，七月，丁酉，茂陵园寝灾。
九月，鲜卑寇渔阳。
冬，十二月，己亥，太傅桓焉免。
车骑将军来历罢。
南单于拔死，弟休利立，为去特若尸逐就单于。
帝悉召孙程等还京师。
汉孝顺皇帝永建四年（己巳公元129年）。
春，正月，丙寅，赦天下。
丙子，帝加元服。
五州雨水。
秋，八月，丁巳，太尉刘光、司空张皓免。
尚书侦射虞诩上言：安定、北地、上郡，山川险厄，沃野千里，土宜畜牧，水可溉漕。
癸酉，以大鸿胪庞参为太尉、录尚书事。
太常王龚为司空。
冬，十一月，庚辰，司徒许敬免。
鲜卑寇朔方。
十二月，巳卯，以宗正弘农刘崎为司徒。
汉孝顺皇帝永建五年（庚午公元130年）。
夏，四月，京师旱。
京师及郡国十二蝗。
定远侯班超之孙始尚帝姑阴城公主。
主骄淫无道；始积忿怒，伏刃杀主。
冬，十月，乙亥，始坐腰斩，同产皆弃市。
汉孝顺皇帝永建六年（辛未公元131年）。
春，二月，庚午，河间孝王开薨；子政嗣。
初，安帝薄于艺文，博士不复讲习，朋徒相视怠散，学舍颓敝，鞠为园蔬，或牧儿、荛竖薪刈其下。
将作大匠翟酺上疏请更修缮，诱进后学，帝从之。
秋，九月，缮起太学，凡所造构二百四十房，千八百五十室。
护乌桓校尉耿晔遣兵击鲜卑，破之。
护羌校尉韩皓转湟中屯田置两河间，以逼群羌。
恭怀皇后弟子乘氏侯商之女，选入掖庭为贵人，常特被引御，从容辞曰：夫阳以博施为德，阴以不专为义。
螽斯》则百福所由兴也。
愿陛下思云雨之均泽，小妾得免于罪。
帝由是贤之。
汉孝顺皇帝阳嘉元年（壬申公元132年）。
春，正月，乙巳，立贵人梁氏为皇后。
京师旱。
三月，扬州六郡妖贼章河等寇四十九县，杀伤长吏。
庚寅，赦天下，改元。
冬，耿晔遣乌桓戎末魔等钞击鲜卑，大获而还。
鲜卑复寇辽东属国，耿晔移屯辽东无虑城以拒之。
雄又上言：孔子曰四十不惑’，《礼》称强仕。
胡广、郭虔、史敞上书驳之曰：凡选举因才，无拘定制。
辛卯，初令郡国举孝廉，限年四十以上；诸生通章句，文吏能笺奏，乃得应选。
其有茂才异行，若颜渊、子奇，不拘年齿。
久之，广陵所举孝廉徐淑，年未四十。
左雄诘之曰：昔颜回闻一知十，孝廉闻一知几邪。
闰月，庚子，恭陵百丈庑灾。
上闻北海郎顗精于阴阳之学。
汉孝顺皇帝阳嘉二年（癸酉公元133年）。
二月，顗复上书荐黄琼、李固，以为宜加擢用。
三月，使匈奴中郎将赵稠遣从事将南匈奴兵出塞击鲜卑，破之。
夏，四月，己亥，京师地震。
左雄复上疏曰：先帝封野王君，汉阳地震，今封山阳君而京城复震，专政在阴，其灾尤大。
戊午，司空王龚免。
六月，辛未，以太常鲁国孔扶为司空。
李固对曰：。
太史令南阳张衡对曰：自初举孝廉，迄今二百岁矣，皆先孝行；行有馀力，始学文法。
太尉宠参，在三公中最名忠直，数为左右所毁。
广汉上计掾段恭因会上疏曰：伏见道路行人、农夫、织妇皆曰：太尉参竭忠尽节，徒以直道不能曲心，孤立群邪之间，自处中伤之地。
八月，己巳，以大鸿胪施延为太尉。
鲜卑寇马城，代郡太守击之，不克。
顷之，其至鞬死。
鲜卑由是抄盗差稀。
汉孝顺皇帝阳嘉三年（甲戌公元134年）。
夏，四月，车师后部司马率后王加特奴等，掩击北匈奴于阊吾陆谷，大破之；获单于母。
五月，戊戌，诏以春夏连旱，赦天下。
上亲自露坐德阳殿东厢请雨。
举对曰：臣闻阴阳闭隔，则二气否塞。
自枯旱以来，弥历年岁，未闻陛下改过之效，徒劳至尊暴露风尘，诚无益也。
惟陛下留神裁察。
帝曰：官贪污、佞邪者为谁乎。
太史令张衡亦上疏言：前年京师地震土裂。
威不可分，德不可共。
衡又以中兴之后，儒者争学《图纬》，上疏言：《春秋元命包》有公输班与墨翟，事见战国；又言别有益州，益州之置在于汉世。
又刘向父子领校秘书，阅定九流，亦无《谶录》。
则知《图谶》成于哀、平之际，皆虚伪之徒以要世取资，欺罔较然，莫之纠禁。
且律历、卦候、九宫、风角，数有征效，世莫肯学，而竞称不占之书，譬犹画工恶图犬马而好作鬼魅，诚以实事难形而虚伪不穷也。
宜收藏《图谶》，一禁绝之，则朱紫无所眩，典籍无瑕玷矣。
秋，七月，钟羌良封等复寇陇西、汉阳。
诏拜前校尉马贤为谒者，镇抚诸种。
冬，十月，护羌校尉马续遣兵击良封，破之。
十一月，壬寅，司徒刘崎、司空孔扶免，用国举之言也。
乙己，以大司农黄尚为司徒，光禄勋河东王卓为司空。
耿贵人数为耿氏请，帝乃绍封耿宝子箕为牟平侯。
汉孝顺皇帝阳嘉四年（乙亥公元135年）。
旱。
谒者马贤击钟羌，大破之。
夏，四月，甲子，太尉施延免。
戊寅，以执金吾梁商为大将军，故太尉宠参为太尉。
李固以商柔和自守，不能有所整裁，乃奏记于商曰：数年以来，灾怪屡见。
孔子曰：智者见变思形，愚者睹怪讳名。
天道无亲，可为祗畏。
诚令王纲一整，道行忠立，明公踵伯成之高，全不朽之誉，岂与此外戚凡辈耽荣好位者同日而论哉。
商不能用。
秋，闰八月，丁亥朔，日有食之。
十二月，甲寅，京师地震。
汉孝顺皇帝永和元年（丙子公元136年）。
冬，十月，丁亥，承福殿火。
十一月，丙子，太尉宠参罢。
十二月，象林蛮夷反。
乙巳，以前司空王龚为太尉。
龚疾宦官专权，上书极言其状。
是岁，以执金吾梁冀为河南尹。
武陵太守上书，以蛮夷率服，可比汉人，增其租赋。
汉孝顺皇帝永和二年（丁丑公元137年）。
春，武陵蛮二万人围充城，八千人寇夷道。
二月，广汉属国都尉击破白马羌。
帝遣武陵太守李进击叛蛮，破平之。
进乃简选良吏，抚循蛮夷，郡境遂安。
三月，乙卯，司空王卓薨。
丁丑，以光禄勋郭虔为司空。
夏，四月，丙申，京师地震。
五月，癸丑，山阳君宋娥坐构奸诬罔，收印绶，归里舍。
黄龙、杨佗、孟叔、李建、张贤、史泛、王道、李元、李刚等九侯坐与宋娥更相赂遗，求高官增邑，并遣就国，减租四分之一。
象林蛮区怜等攻县寺，杀长吏。
冬，十月，甲申，上行幸长安。
扶风田弱荐同郡法真博通内外学，隐居不仕，宜就加衮职。
帝虚心欲致之，前后四征，终不屈。
友人郭正称之曰：法真名可得闻，身难得而见。
逃名而名我随，避名而名我追，可谓百世之师者矣。
真，雄之子也。
丁卯，京师地震。
太尉王龚以中常侍张昉等专弄国权，欲奏诛之。
宗亲有以杨震行事谏之者，龚乃止。
十二月，乙亥，上还自长安。
汉孝顺皇帝永和三年（戊寅公元138年）。
春，二月，乙亥，京师及金城、陇西地震，二郡山崩。
夏，闰四月，己酉，京师地震。
五月，吴郡丞羊珍反，攻郡府。
太守王衡破斩之。
秋，八月，己未，司徒黄尚免。
九月，己酉，以光禄勋长沙刘寿为司徒。
丙戌，令大将军、三公举刚毅、武猛、谋谟任将帅者各二人，特进、卿、校尉各一人。
初，尚书令左雄荐冀州刺史周举为尚书。
既而雄为司隶校尉，举故冀州刺史冯直任将帅。
冬，十月，烧当羌那离等三千馀骑寇金城，校尉马贤击破之。
十二月，戊戌朔，日有食之。
汉孝顺皇帝永和四年（己卯公元139年）。
春，正月，庚辰，逵等伏诛。
事连弘农太守张凤、安平相杨皓，皆坐死。
辞所连染，延及在位大臣。
商惧多侵枉，乃上疏曰：《春秋》之义，功在元帅，罪止首恶。
大狱一起，无辜者众，死囚久系，纤微成大，非所以顺迎和气，平政成化也。
宜早讫章，以止逮捕之烦。
帝纳之，罪止坐者。
二月，帝以商少子虎贲中郎将不疑为步兵校尉。
商上书辞曰：不疑童孺，猥处成人之位。
昔晏平仲辞鄁殿以守其富，公仪休不受鱼飧以定其位。
臣虽不才，亦愿固福禄于圣世。
上乃以不疑为侍中、奉车都尉。
三月，乙亥，京师地震。
戊午，赦天下。
五月，戊胡，封故济北惠王寿子安为济北王。
秋，八月，太原旱。
汉孝顺皇帝永和五年（庚辰公元140年）。
春，二月，戊申，京师地震。
南匈奴句龙王吾斯、车纽等反，寇西河；招诱右贤王合兵围美稷，杀朔方、代郡长吏。
夏，五月，度辽将军马续与中郎将梁并等发边兵及羌、胡合二万馀人掩击，破之。
大将军商上表曰：匈奴寇畔，自知罪极。
穷鸟困兽，皆知救死，况种类繁炽，不可单尽。
度辽将军马续，素有谋谟，且典边日久，深晓兵要；每得续书，与臣策合。
商又移书续等曰：中国安宁，忘战日久。
己丑晦，日有食之。
初，那离等既平，朝廷以来机为并州刺史，刘秉为凉州刺史。
九月，令扶风、汉阳筑陇道坞三百所，置屯兵。
辛未，太尉王龚以老病罢。
且冻羌寇武都，烧陇关。
壬午，以太常桓焉为太尉。
匈奴句龙王吾斯等立车纽为单于，东引乌桓，西收羌、胡等数万人攻破京兆虎牙营，杀上郡都尉及军司马，遂寇掠并、凉、幽、冀四州。
乃徙西河治离石，上郡治夏阳，朔方治五原。
十二月，遣使匈奴中郎将张耽将幽州、乌桓诸郡营兵击车纽等，战于马邑，斩首三千级，获生口甚众。
车纽乞降，而吾斯犹率其部曲与乌桓寇钞。
初，上命马贤讨西羌，大将军商以为贤老，不如太中大夫宋汉；帝不从。
汉，由之子也。
汉孝顺皇帝永和六年（辛巳公元141年）。
春，正月，丙子，征西将军马贤与且冻羌战于射姑山，贤军败；贤及二子皆没，东、西羌遂大合。
二月，丁巳，有星孛于营室。
三月，上巳，大将军商大会宾客，宴于雒水；酒阑，继以《䪥露之歌》。
武都太守赵冲追击巩唐羌，斩首四百馀级，降二千馀人。
诏冲督河西四郡兵为节度。
军士劳怨，困于猾吏，进不得快战以徼功，退不得温饱以全命，饿死沟渠，暴骨中原；徒见王师之出，不闻振旅之声。
庚子，司空郭虔免。
丙午，以太仆赵戒为司空。
夏，使匈奴中郎将张耽、度辽将军马续率鲜卑到谷城，击乌桓于通天山，大破之。
秋，八月，乘氏忠侯梁商病笃，敕子冀等曰：吾生无以辅益朝廷，死何可耗费帑藏。
衣衾、饭含、玉匣、珠贝之属，何益朽骨。
百僚劳扰，纷华道路，只增尘垢耳。
宜皆辞之。
丙辰，薨；帝亲临丧。
诸子欲从其诲，朝廷不听，赐以东园秘器、银镂、黄肠、玉匣。
及葬，赐轻车、介士，中宫亲送。
帝至宣阳亭，瞻望车骑。
壬戌，以河南尹、乘氏侯梁冀为大将军，冀弟侍中不疑为河南尹。
臣光曰：成帝不能选任贤俊，委政舅家，可谓暗矣；犹知王立之不材，弃而不用。
初，梁商病笃，帝亲临幸，问以遗言。
对曰：臣从事中郎周举，清高忠正，可重任也。
由是拜举谏议大夫。
九月，诸羌寇武威。
辛亥晦，日有食之。
冬，十月，癸丑，以羌寇充斥，凉部震恐，复徙安定居扶风，北地居冯翊。
十一月，庚子，以执金吾张乔行车骑将军事，将兵万五千人屯三辅。
汉孝顺皇帝汉安元年（壬午公元142年）。
春，正月，癸巳，赦天下，改元。
秋，八月，南匈奴句龙吾斯与薁鞬、台耆等复反，寇掠并部。
是时，二千石长吏有能政者，有雒阳令勃海任峻、冀州刺史京兆苏章、胶东相陈留吴祐。
雒阳令自王涣之后，皆不称职。
冬，十月，辛未，太尉桓焉、司徒刘寿免。
罕羌邑落五千馀户诣赵冲降，唯烧何种据参䜌未下。
甲戌，罢张乔军屯。
十一月，壬午，以司隶校尉下邳赵峻为太尉，大司农胡广为司徒。
汉孝顺皇帝汉安二年（癸未公元143年）。
夏，四月，庚戌，护羌校尉赵冲与汉阳太守张贡击烧当羌于参丝，破之。
六月，丙寅，立南匈奴守义王兜楼储为呼兰若尸逐就单于。
时兜楼储在京师，上亲临轩授玺绶，引上殿，赐车马、器服、金帛甚厚。
诏太常、大鸿胪与诸国侍子于广阳城门外祖会，飨赐、作乐、角抵、百戏。
冬，闰十月，赵冲击烧当羌于阿阳，破之。
十一月，使匈奴中郎将扶风马寔遣人刺杀句龙吾斯。
凉州自九月以来，地百八十震，山谷坼裂，坏败城寺，民压死者甚众。
汉孝顺皇帝建康元年（甲申公元144年）。
夏，四月，使匈奴中郎将马寔击南匈奴左部，破之。
于是胡、羌、乌桓悉诣寔降。
辛巳，立皇子炳为太子，改元，赦天下。
庚午，帝崩于玉堂前殿。
太子即皇帝位，年二岁。
尊皇后曰皇太后。
太后临朝。
丁丑，以太尉赵峻为太傅，大司农李固为太尉，参录尚书事。
九月，丙午，葬孝顺皇帝于宪陵，庙曰敬宗。
是日，京师及太原、雁门地震。
扬州刺史尹耀、九江太守邓显讨范容等于历阳，败殁。
冬，十月，日南蛮夷复反，攻烧县邑。
交趾刺史九江夏方招诱降之。
十二月，九江贼黄虎等攻合肥。
是岁，群盗发宪陵。
汉孝冲皇帝永嘉元年（乙酉公元145年）。
春，正月，戊戌，帝崩于玉堂前殿。
征清河王蒜及勃海孝王鸿之子缵皆至京师。
蒜父曰清河恭王延平，延平及鸿皆乐安夷王宠之子，千乘贞王伉之孙也。
清河王为人严重，动止有法度，公卿皆归心焉。
李固谓大将军冀曰：今当立帝，宜择长年，高明有德，任亲政事者，愿将军审详大计，察周、霍之立文、宣，戒邓、阎之利幼弱。
冀不从，与太后定策禁中。
丙辰，冀持节以王青盖车迎缵入南宫。
丁巳，封为建平侯。
其日，即皇帝位，年八岁。
蒜罢归国。
广陵贼张婴复聚众数千人反，据广陵。
二月，乙酉，赦天下。
西羌叛乱积年，费用八十馀亿。
诸将多断盗牢禀，私自润入，皆以珍宝货赂左右。
上下放纵，不恤军事，士卒不得其死者，白骨相望于野。
左冯翊梁并以恩信招诱叛羌；离湳、狐奴等五万馀户皆诣并降，陇右复平。
太后以徐、扬盗贼益炽，博求将帅。
三公举涿令北海滕抚有文武才；诏拜抚九江都尉，与中郎将赵序助冯绲，合州郡兵数万人共讨之。
又广开赏募，钱、邑各有差。
又议遣太尉李固，未及行。
三月，抚等进击众贼，大破之，斩马勉、范容、周生等千五百级。
徐凤以馀众烧东城县。
夏，五月，下邳人谢安应募，率其宗亲设伏击凤，斩之。
封安为平乡侯。
拜滕抚中郎将，督扬、徐二州事。
六月，鲜卑寇代郡。
秋，庐江盗贼攻寻阳，又攻盱台。
滕抚遣司马王章击破之。
九月，庚戌，太傅赵峻薨。
历阳贼华孟自称黑帝，攻杀九江太守杨岑。
滕抚进击，破之，斩孟等三千八百级，虏获七百馀人。
汉孝质皇帝本初元年（丙戌公元146年）。
五月，庚寅，徙乐安王鸿为勃海王。
海水溢，漂没民居。
六月，丁巳，赦天下。
帝少而聪慧，尝因朝会，目梁冀曰：此跋扈将军也。
冀闻，深恶之。
闰月，甲申，冀使左右置毒于煮饼以进之。
帝若烦甚，使促召太尉李固。
固入前，问帝得患所由；帝尚能言，曰：食煮饼。
今腹中闷，得水尚可活。
时冀亦在侧，曰：恐吐，不可饮水。
语未绝而崩。
固伏尸号哭，推举侍医。
冀虑其事泄，大恶之。
将议立嗣，固与司徒胡广、司空赵戒先与冀书曰：天下不幸，频年之间，国祚三绝。
固、广、戒及大鸿胪杜乔皆以为清河王蒜明德著闻，又属最尊亲，宜立为嗣，朝臣莫不归心。
秋，七月，乙卯，葬孝质皇帝于静陵。
九月，戊戌，追尊河间孝王为孝穆皇，夫人赵氏曰孝穆后，庙曰清庙，陵曰乐成陵；蠡吾先侯曰孝崇皇，庙曰烈庙，陵曰博陵；皆置令、丞、使司徒持节奉策书玺绶，祠以太牢。
冬，十月，甲午，尊帝母匽氏为博园贵人。
汉孝桓皇帝建和元年（丁亥公元147年）。
春，正月，辛亥朔，日有食之。
戊午，赦天下。
三月，龙见谯。
夏，四月，庚寅，京师地震。
立阜陵王代兄勃遒亭侯便为阜陵王。
诏以定策功，益封梁冀万三千户，封冀弟不疑为颍阳侯，蒙为西平侯，冀子胤为襄邑侯，胡广为安乐侯，赵戒为厨亭侯，袁汤为安国侯。
又封中常侍刘广等皆为列侯。
八月，乙未，立皇后梁氏。
梁冀欲以厚礼迎之，杜乔据执旧典，不听。
冀属乔举汜宫为尚书，乔以宫为臧罪，不用。
由是日忤于冀。
九月，丁卯，京师地震。
乔以灾异策免。
冬，十月，以司徒赵戒为太尉，司空袁汤为司徒，前太尉胡广为司空。
宦者唐衡、左悺共谮杜乔于帝曰：陛下前当即位，乔与李固抗议，以为不堪奉汉宗祀。
帝亦怨之。
十一月，清河刘文与南郡妖贼刘鲔交通，妄言清河王当统天下”，欲共立蒜。
乔不肯。
梁冀出吴祐为河间相，祐自免归，卒于家。
冀以刘鲔之乱，思朱穆之言，于是请种暠为从事中郎，荐栾巴为议郎，举穆高第，为侍御史。
是岁，南单于兜楼储死，伊陵尸逐就单于车儿立。
汉孝桓皇帝建和二年（戊子公元148年）。
春，正月，甲子，帝加元服。
庚午，赦天下。
三月，戊辰，帝从皇太后幸大将军冀府。
白马羌寇广汉属国，杀长吏。
益州刺史率板楯蛮讨破之。
夏，四月，丙子，封帝弟顾为平原王，奉孝崇皇祀；尊孝崇皇夫人马氏为孝崇园贵人。
五月，癸丑，北宫掖廷中德阳殿及左掖门火，车驾移幸南宫。
六月，改清河为甘陵。
立安平孝王得子经侯理为甘陵王。
秋，七月，京师大水。
汉孝桓皇帝建和三年（己丑公元149年）。
夏，四月，丁卯晦，日有食之。
秋，八月，乙丑，有星孛于天市。
京师大水。
九月，己卯，地震。
庚寅，地又震。
郡、国五山崩。
冬，十月，太尉赵戒免；以司徒袁汤为太尉，大司农河内张歆为司徒。
是岁，前朗陵侯相荀淑卒。
淑少博学有高行，当世名贤李固、李膺皆师宗之。
在朗陵、莅事明治，称为神君。
有子八人：俭、绲、靖、焘、汪、爽、肃、专，并有名称，时人谓之八龙。
所居里旧名西豪，颍阴令勃海苑康以为昔高阳氏有才子八人，更命其里曰高阳里。
陈寔出於单微，为郡西门亭长。
同郡锤皓以笃行称，前后九辟公府，年辈远在寔前，引与为友。
太守遂以寔为功曹。
钟皓素与荀淑齐名，李膺常叹曰：荀君清识难尚，钟君至德可师。
皓兄子瑾母，膺之姑也。
瑾好学慕古，有退让之风，与膺同年，俱有声名。
膺祖太尉修常言：瑾似我家性，邦有道，不废；邦无道，免于刑戮。
”复以膺妹妻之。
膺谓瑾曰：孟子以为人无是非之心，非人也’，弟于是何太无皁白邪。
瑾尝以膺言白皓。
皓曰：元礼祖、父在位，诸宗并盛，故得然乎。
昔国武子好招人过，以致怨恶，今岂其时邪。
必欲保身全家，尔道为贵。
汉孝桓皇帝和平元年（庚寅公元150年）。
春，正月，甲子，赦天下。
改元。
乙丑，太后诏归政于帝，始罢称制。
二月，甲寅，太后梁氏崩。
三月，车驾徙幸北宫。
甲午，葬顺烈皇后。
夏，五月，庚辰，尊博园匽贵人曰孝崇后，宫曰永乐；置太仆、少府以下，皆如长乐宫故事。
分钜鹿九县为后汤沐邑。
秋，七月，梓潼山崩。
汉孝桓皇帝元嘉元年（辛卯公元151年）。
春，正月朔，群臣朝贺，大将军冀带剑入省。
癸酉，赦天下，改元。
夏，四月，己丑，上微行，幸河南尹梁胤府舍。
京师旱，任城、梁国饥，民相食。
司徒张歆罢，以光禄勋吴雄为司徒。
北匈奴呼衔王寇伊吾，败伊吾司马毛恺，攻伊吾屯城。
秋，七月，武陵蛮反。
冬，十月，司空胡广致仕。
十一月，辛巳，京师地震。
政道得失，于斯可鉴。
昔孔子作《春秋》，褒齐桓，懿晋文，叹管仲之功，夫岂不美文、武之道哉。
寔，瑗之子也。
山阳仲长统尝见其书，叹曰：凡为人主，宜写一通，置之坐侧。
闰月，庚午，任城节王崇薨；无子，国绝。
以太常黄琼为司空。
帝欲褒崇梁冀，使中朝二千石以上会议其礼。
特进胡广、太常羊浦、司隶校尉祝恬、太中大夫边韶等咸称冀之勋德宜比周公，锡之山川、土田、附庸。
黄琼独曰：冀前以亲迎之劳，增邑成三千户；又其子胤亦加封赏。
今诸侯以户邑为制，不以里数为限，冀可比邓禹，合食四县。
朝廷从之。
于是有司奏：冀入朝不趋，剑履上殿，谒赞不名，礼仪比萧何；悉以定陶、阳成馀户增封为四县，比邓禹；赏赐金钱、奴婢、彩帛、车马、衣服、甲第，比霍光；以殊元勋。
每朝会，与三会绝席。
十日一入，平尚书事。
宣布天下，为万世法。
冀犹以所奏礼簿，意不悦。
汉孝桓皇帝元嘉二年（壬辰公元152年）。
春，正月，西域长史王敬为于窴所杀。
丙辰，京师地震。
秋，七月，庚辰，日有食之。
冬，十月，乙亥，京师地震。
十一月，司空黄琼免。
十二月，以特进赵戒为司空。
汉孝桓皇帝永兴元年（癸巳公元153年）。
春，三月，丁亥，帝幸鸿池。
夏，四月，丙申，赦天下，改元。
丁酉，济南悼王广薨；无子，国除。
秋，七月，郡、国三十二蝗，河水溢。
百姓饥穷流冗者数十万户，冀州尤甚。
诏以侍御史朱穆为冀州刺史。
冬，十月，太尉袁汤免，以太常胡广为太尉。
武陵蛮詹山等反，武陵太守汝南应奉招降之。
车师后部王阿罗多与戊部候严皓不相得，忿戾而反，攻围屯田，杀伤吏士。
后部侯炭遮领馀民畔阿罗多，诣汉吏降。
敦煌太守宋亮上立后部故王军就质子卑君为王。
汉孝桓皇帝永兴二年（甲午公元154年）。
春，正月，甲午，赦天下。
二月，辛丑，复听刺史、二千石行三年丧。
癸卯，京师地震。
夏，蝗。
东海朐山崩。
乙卯，封乳母马惠子初为列候。
秋，九月，丁卯朔，日有食之。
太尉胡广免；以司徒黄琼为太尉。
闰月，以光禄勋尹颂为司徒。
冬，十一月，甲辰，帝校猎上林苑，遂至函谷关。
泰山、琅邪贼公孙举、东郭窦等反，杀长吏。
汉孝桓皇帝永寿元年（乙未公元155年）。
春，正月，戊申，赦天下，改元。
二月，司隶、冀州饥，人相食。
太学生刘陶上疏陈事曰：夫天之与帝，帝之与民，犹头之与足，相须而行也。
夏，南阳大水。
司空房植免；以太常韩縯为司空。
巴郡、益州郡山崩。
秋，南匈奴左薁鞬台耆、且渠伯德等反，寇美稷；东羌复举种应之。
奂不听，遂进屯长城，收集兵士，遣将王卫招诱东羌，因据龟兹县，使南匈奴不得交通。
东羌诸豪遂相率与奂共击薁鞬等，破之。
羌豪遗奂马二十匹，金鐻八枚。
汉孝桓皇帝永寿二年（丙申公元156年）。
春，三月，蜀郡属国夷反。
公孙举、东郭窦等聚众至三万人，寇青、兗、徐三州，破坏郡县。
连年讨之，不能克。
初，鲜卑寇辽东，属国都尉武威段颎率所领驰赴之。
冬，十二月，京师地震。
封梁不疑子马为颍阴侯，梁胤子桃为城父侯。
汉孝桓皇帝永寿三年（丁酉公元157年）。
春，正月，己未，赦天下。
居风令贪暴无度，县人朱达等与蛮夷同反，攻杀令，聚众至四五千人。
夏，四月，进攻九真，九真太守儿式战死。
诏九真都尉魏朗讨破之。
闰月，庚辰晦，日有食之。
京师蝗。
太学生刘陶上议曰：当今之忧，不在于货，在乎民饥。
民所患者，岂谓钱货之厚薄，铢两之轻重哉。
冬，十一月，司徒尹颂薨。
长沙蛮反，寇益阳。
以司空韩縯为司徒，以太常北海孙朗为司空。
汉孝桓皇帝延熹元年（戊戌公元158年）。
夏，五月，甲戊晦，日有食之。
太史令陈授因小黄门徐璜陈日食之变咎在大将军冀”。
冀闻之，讽雒阳收考授，死于狱。
帝由是怒冀。
京师蝗。
六月，戊寅，赦天下，改元。
大雩。
秋，七月，甲子，太尉黄琼免；以太常胡广为太尉。
冬，十月，帝校猎广成，遂幸上林苑。
十二月，南匈奴诸部并叛，与乌桓、鲜卑寇缘边九郡。
帝以京兆尹陈龟为度辽将军。
陛下继中兴之统，承光武之业，临朝听政而未留圣意。
诏拜安定属国都尉张奂为北中郎将，以讨匈奴、乌桓等。
汉孝桓皇帝延熹二年（己亥公元159年）。
春，二月，鲜卑寇雁门。
蜀郡夷寇蚕陵。
三月，复断刺史、二千石行三年丧。
夏，京师大水。
六月，鲜卑寇辽东。
梁皇后恃姊、兄廕势，恣极奢靡，兼倍前世，专宠妒忌，六宫莫得进见。
及太后崩，恩宠顿衰。
后既无嗣，每宫人孕育，鲜得全者。
帝虽迫畏梁冀，不敢谴怒，然进御转希，后益忧恚。
秋，七月，丙午，皇后梁氏崩。
乙丑，葬懿献皇后于懿陵。
梁冀一门，前后七侯，三皇后，六贵人，二大将军，夫人、女食邑称君者七人，尚公主者三人，其馀卿、将、尹、校五十七人。
帝曰：奸臣胁国，当伏其罪，何疑乎。
于是召璜、瑗等，五人共定其议，帝齧超臂出血为盟。
超等曰：陛下今计已决，勿复更言，恐为人所疑。
冀心疑超等，八月，丁丑，使中黄门张恽入省宿，以防其变。
壬午，立梁贵人为皇后，追废懿陵为贵人冢。
帝恶梁氏，改皇后姓为薄氏，久之，知为邓香女，乃复姓邓氏。
诏赏诛梁冀之功，封单超、徐璜、具瑗、左悺、唐衡皆为县侯，超食二万户，璜等各万馀户，世谓之五侯。
仍以悺、衡为中常侍。
又封尚书令尹勋等七人皆为亭侯。
以大司农黄琼为太尉，光禄大夫中山祝恬为司徒，大鸿胪梁国盛允为司空。
琼辟汝南范滂。
尚书令陈蕃上疏荐五处士，豫章徐稚、彭城姜肱、汝南袁闳、京兆韦著，颍川李昙。
帝悉以安车、玄纁备礼征之，皆不至。
闳，安之玄孙也，苦身修节，不应辟召。
著隐居讲授，不修世务。
昙继母酷烈，昙奉之逾谨，得四时珍玩，未尝不先拜而后进，乡里以为法。
帝既诛梁冀，故旧恩敌，多受封爵：追赠皇后父邓香为车骑将军，封安阳侯；更封后母宣为昆阳君，兄子康、秉皆为列侯，宗族皆列校、郎将，赏赐以巨万计。
冬，十月，壬申，上行幸长安。
十二月，己巳，上还自长安。
烧当、烧何、当煎、勒姐等八种羌寇陇西金城塞，护羌校尉段颍击破之，追至罗亭，斩其酋豪以下二千级，获生口万馀人。
诏复以陈蕃为光禄勋，杨秉为河南尹。
单超兄子匡为济阴太守，负势贪放。
兖州刺史第五种使从事卫羽案之，得臧五六千万，种即奏匡，并以劾超。
对曰：尚书令陈蕃任事则治，中常侍黄门与政则乱。
拜五官中郎将，累迁大鸿胪。
汉孝桓皇帝延熹三年（庚子公元160年）。
春，正月，丙申，赦天下，诏求李固后嗣。
中常侍侯览，小黄门段珪，皆有田业近济北界，仆从宾客，劫掠行旅。
济北相滕延，一切收捕，杀数十人，陈尸路衢。
览、珪以事诉帝，延坐征诣廷尉，免。
夏，五月，甲戌，汉中山崩。
六月，辛丑，司徒祝恬薨。
秋，七月，以司空盛允为司徒，太常虞放为司空。
勒姐、零吾种羌围允街；段颎击破之。
泰山贼叔孙无忌攻杀都尉侯章；遣中郎将宗资讨破之。
汉孝桓皇帝延熹四年（辛丑公元161年）。
春，正月，辛酉，南宫嘉德殿火；戊子，丙署火。
大疫。
二月，壬辰，武库火。
司徒盛允免，以大司农种暠为司徒。
三月，太尉黄琼免；夏，四月，以太常沛国刘矩为太尉。
甲寅，封河间孝王子参户亭侯博为任城王，奉孝王后。
五月，辛酉，有星孛于心。
丁卯，原陵长寿门火。
己卯，京师雨雹。
六月，京兆、扶风及凉州地震。
庚子，岱山及博尤来山并颓裂。
己酉，赦天下。
司空虞放免，以前太尉黄琼为司空。
犍为属国夷寇钞百姓。
益州刺史山昱击破之。
零吾羌与先零诸种反，寇三辅。
秋，七月，京师雩。
九月，司空黄琼免，以大鸿胪东莱刘宠为司空。
冬，先零、沈氐羌与诸种羌寇并、凉二州，校尉段颎将湟中义从讨之。
汉孝桓皇帝延熹五年（壬寅公元162年）。
春，正月，壬午，南宫丙署火。
三月，沈氐羌寇张掖、酒泉。
皇甫规发先零诸种羌，共讨陇右，而道路隔绝，军中大疫，死者十三四。
规亲入庵庐，巡视将士，三军感悦。
东羌遂遣使乞降，凉州复通。
先是安定太守孙隽受取狼藉，属国都尉李翕、督军御史张禀多杀降羌，凉州刺史郭闳、汉阳太守赵熹并老弱不任职，而皆倚恃权贵，不遵法度。
夏，四月，长沙贼起，寇桂阳、苍梧。
乙丑，恭陵东阙火。
戊辰，虎贲掖门火。
五月，康陵园寝火。
长沙、零陵贼入桂阳、苍梧、南海，交趾刺史及苍梧太守望风逃奔，遣御史中丞盛修督州郡募兵讨之，不能克。
乙亥，京师地震。
甲申，中藏府丞禄署火。
秋，七月，己未，南宫承善闼火。
鸟吾羌寇汉阳，陇西、金城诸郡兵讨破之。
尚书朱穆举右校令山阳度尚为荆州刺史。
辛丑，以太常冯绲为车骑将军，将兵十馀万讨武陵蛮。
滇那羌寇武威、张掖、酒泉。
太尉刘矩免，以太常杨秉为太尉。
汉孝桓皇帝延熹六年（癸卯公元163年）。
春，二月，戊午，司徒种暠薨。
三月，戊戌，赦天下。
以卫尉颍川许栩为司徒。
夏，四月，辛亥，康陵东署火。
五月，鲜卑寇辽东属国。
秋，七月，甲申，平陵园寝火。
桂阳贼李研等寇郡界，武陵蛮复反。
冬，十月，丙辰，上校猎广成，遂幸函谷关、上林苑。
光禄勋陈蕃上疏谏曰：安平之时，游畋宜有节，况今有三空之厄哉。
田野空，朝廷空，仓库空。
加之兵戎未戢，四方离散，是陛下焦心毁颜，坐以待旦之时也，岂宜扬旗曜武，骋心舆马之观乎。
又前秋多雨，民始种麦，今失其劝种之时，而令给驱禽除路之役，非贤圣恤民之意也。
书奏，不纳。
十一月，司空刘宠免。
十二月，以卫尉周景为司空。
景，荣之孙也。
诏征皇甫规为度辽将军。
西州吏民守阙为前护羌校尉段颎讼冤者甚众，会滇那等诸种羌益炽，凉州几亡，乃复以颎为护羌校尉。
帝怒，不应。
汉孝桓皇帝延熹七年（甲辰公元164年）。
春，二月，丙戌，邟乡忠侯黄琼薨。
将葬，四方远近名士会者六七千人。
太原郭泰曰：不然。
泰博学，善谈论。
或问范滂曰：郭林宗何如人。
滂曰：隐不违亲，贞不绝俗，天子不得臣，诸侯不得友，吾不知其它。
年四十，为蒲亭长。
三月，癸亥，陨石于鄠。
夏，五月，己丑，京师雨雹。
荆州刺史度尚募诸蛮夷击艾县城，大破之，降者数万人。
护羌校尉段颎击当煎羌，破之。
十二月，辛丑，车驾还宫。
中常侍汝阳侯唐衡、武原侯徐璜皆卒。
汉孝桓皇帝延熹八年（乙巳公元165年）。
春，正月，帝遣中常侍左悺之苦县祠老子。
丙申晦，日有食之。
诏公、卿、校尉举贤良方正。
千秋万岁殿火。
中常侍侯览兄参为益州刺史，残暴贪婪，累臧亿计。
护羌校尉段颎击罕姐羌，破之。
三月，辛巳，赦天下。
夏，四月，甲寅，安陵园寝火。
丁巳，诏坏郡国诸淫祀，特留雒阳王涣、密县卓茂二祠。
五月，丙戌，太尉杨秉薨。
秉为人，清白寡欲，尝称我有三不惑：酒、色、财也。
闰月，甲午，南宫朔平署火。
段颎击破西羌，进兵穷追，展转山谷间，自春及秋，无日不战，虏遂败散，凡斩首二万三千级，获生口数万人，降者万余落。
封颎都乡侯。
秋，七月，以太史大夫陈蕃为太尉。
蕃让于太常胡广、议郎王畼、弛刑徒李膺，帝不许。
八月，戊辰，初令郡国有田者亩敛税钱。
九月，丁未，京师地震。
冬，十月，司空周景免；以太常刘茂为司空，茂，恺之子也。
郎中窦武，融之玄孙也，有女为贵人。
采女田圣有宠于帝，帝将立之为后。
十一月，壬子，黄门北寺火。
征东海相刘宽为尚书令。
汉孝桓皇帝延熹九年（丙午公元166年）。
春，正月，辛卯朔，日有食之。
司隶、豫州饥，死者什四五，至有灭户者。
诏征张奂为大司农，复以皇甫规代为度辽将军。
规自以为连在大位，欲求退避，数上病，不见听。
会友人丧至，规越界迎之，因令客密告并州刺史胡芳，言规擅远军营，当急举奏。
芳曰：威明欲避第仕涂，故激发我耳。
吾当为朝廷爱才，何能申此子计邪。
遂无所问。
夏，四月，济阴、东郡、济北、平原河水清。
鲜卑闻张奂去，招结南匈奴及乌桓同叛。
六月，南匈奴、乌桓、鲜卑数道入塞，寇掠缘边九郡。
秋，七月，鲜卑复入塞，诱引东羌与共盟诅。
于是上郡沈氐、安定先零诸种共寇武威、张掖，缘边大被其毒。
诏复以张奂为护匈奴中郎将，以九卿秩督幽、并、凉三州及度辽、乌桓二营，兼察刺史、二千石能否。
滂尤刚劲，疾恶如仇。
山阳太守翟超以郡人张俭为东部督邮。
侯览家在防东，残暴百姓；览丧母还家，大起茔冢。
太尉陈蕃、司空刘茂共谏，请瑨、鑕、超、浮等罪；帝不悦。
符节令汝南蔡衍、议郎刘瑜表救成瑨、刘鑕，言甚切厉，亦坐免官。
瑨、鑕竟死狱中。
瑨、鑕素刚直，有经术，知名当时，故天下惜之。
岑晊、张牧逃窜获免。
九月，以光禄勋周景为太尉。
司空刘茂免。
冬，十二月，以光禄勋汝南宣酆为司空。
以越骑校尉窦武为城门校尉。
匈奴乌桓闻张奂至，皆相率还降，凡二十万口；奂但诛其首恶，余皆慰纳之。
唯鲜卑出塞去。
朝廷患檀石槐不能制，遣使持印绶封为王，欲与和亲。
檀石槐不肯受，而寇抄滋甚。
自分其地为三部：从右北平以东至辽东，接夫余、濊貊二十余邑，为东部；从右北平以西，至上谷十余邑，为中部；从上谷以西至敦煌、乌孙二十余邑，为西部。
各置大人领之。
汉孝桓皇帝永康元年（丁未公元167年）。
春，正月，东羌先零围祋祤，掠云阳，当煎诸种复反。
夫余王夫台寇玄菟；玄菟太守公孙域击破之。
夏，四月，先零羌寇三辅，攻没两营，杀千余人。
五月，壬子晦，日有食之。
乃入雒阳，说城门校尉窦武、尚书魏郡霍谞等，使讼之。
陛下所行不合天意，不宜称庆。
书奏，因以病上还城门校尉、槐里侯印绶。
初，诏书下举钩党，郡国所奏相连及者，多至百数，唯平原相史弼独无所上。
青州六郡，其五有党，平原何治而得独无。
弼曰：先王疆理天下，画界分境，水土异齐，风俗不同。
窦武所荐：朱㝢，沛人；苑康，勃海人；杨乔，会稽人；边韶，陈留人。
秋，八月，巴郡言黄龙见。
六月大水，勃海溢。
冬，十月，先零羌寇三辅，张奂遣司马尹端、董卓拒击，大破之，斩其酋豪，首虏万余人，三州清定。
十二月，壬申，复瘿陶王悝为勃海王。
丁丑，帝崩于德阳前殿。
戊寅，尊皇后曰皇太后。
太后临朝。
城门校尉窦武议立嗣，召侍御史河间刘儵，问以国中宗室之贤者，儵称解渎亭侯宏。
宏者，河间孝王之曾孙也，祖淑，父苌，世封解渎亭侯。
汉孝灵皇帝建宁元年（戊申公元168年）。
春，正月，壬午，以城门校尉窦武为大将军。
前太尉陈蕃为太傅，与武及司徒胡广参录尚书事。
二月，辛酉，葬孝桓皇帝于宣陵，庙曰威宗。
辛未，赦天下。
闰月，甲午，追尊皇祖为孝元皇，夫人夏氏为孝元后，考为孝仁皇，尊帝母董氏为慎园贵人。
五月，丁未朔，日有食之。
以太中大夫刘矩为太尉。
六月，京师大水。
癸巳，录定策功，封窦武为闻喜侯，武子机为渭阳侯，兄子绍为鄠侯，靖为西乡侯，中常侍曹节为长安乡侯，侯者凡十一人。
武不能用。
植身长八尺二寸，音声如钟，性刚毅，有大节。
太后以陈蕃旧德，特封高阳乡侯。
护匈奴中郎将张奂上言：。
八月，司空王畼免，宗正刘宠为司空。
蕃与窦武同心戮力，以奖王室，征天下名贤李膺、杜密、尹勋、刘瑜等，皆列于朝廷，与共参政事。
而帝乳母赵娆及诸女尚书，旦夕在太后侧，中常侍曹节、王甫等共相朋结，谄事太后。
会有日食之变，蕃谓武曰：昔萧望之困一石显，况今石显数十辈乎。
是月，太白犯房之上将，入太微。
侍中刘瑜素善天官，恶之，上书皇太后曰：案《占书》：宫门当闭，将相不利，奸人在主傍，愿急防之。
于是武、蕃以朱㝢为司隶校尉，刘祐为河南尹、虞祁为雒阳令。
因大呼曰：陈蕃、窦武奏白太后废帝，为大逆。
乃夜召素所亲壮健者长乐从官史共普、张亮等十七人，喢血共盟，谋诛武等。
曹节迁长乐卫尉，封育阳侯。
王甫迁中常侍，黄门令如故。
朱瑀、共普、张亮等六人皆为列侯，十一人为关内侯。
蕃友人陈留朱震收葬蕃尸，匿其子逸，事觉，系狱，合门桎梏。
震受考掠，誓死不言，逸由是得免。
武府掾桂阳胡腾殡敛武尸，行丧，坐以禁锢。
武孙辅，年二岁，腾诈以为己子，与令史南阳张敞共匿之于零陵界中，亦得免。
张奂迁大司农，以功封侯。
奂深病为曹节等所卖，固辞不受。
以司徒胡广为太傅，录尚书事，司空刘宠为司徒，大鸿胪许栩为司空。
冬，十月，甲辰晦，日有食之。
十一月，太尉刘矩免，以太仆沛国闻人袭为太尉。
十二月，鲜卑及濊貊寇幽、并二州。
是岁，疏勒王季父和得杀其王自立。
乌桓大人上谷难楼有众九千余落，辽西丘力居有众五千余落，自称王。
汉孝灵皇帝建宁二年（己酉公元169年）。
春，正月，丁丑，赦天下。
夏，四月，壬辰，有青蛇见于御坐上。
癸巳，大风，雨雹，霹雳，拔大木百余。
诏公卿以下各上封事。
大司农张奂上疏曰：昔周公葬不如礼，天乃动威。
今窦武、陈蕃忠贞，未被明宥，妖眚之来，皆为此也。
宜急为收葬，徙还家属，其从坐禁锢，一切蠲除。
又，皇太后虽居南宫，而恩礼不接，朝臣莫言，远近失望。
宜思大义顾复之报。
上深嘉奂言，以问诸常侍，左右皆恶之，帝不得自从。
奂又与尚书刘猛等共荐王畼、李膺可参三公之选，曹节等弥疾其言，遂下诏切责之。
奂等皆自囚廷尉，数日，乃得出，并以三月俸赎罪。
帝以蛇妖问光禄勋杨赐，赐上封事曰：夫善不妄来，灾不空发。
王者心有所想，虽未形颜色，而五星以之推移，阴阳为其变度。
五月，太尉闻人袭、司空许栩免；六月，以司徒刘宠为太尉，太常汝南许训为司徒，太仆长沙刘嚣为司空。
诏遣谒者冯禅说降汉阳散羌。
颎于是自进营，去羌所屯凡亭山四五十里，遣骑司马田晏、假司马夏育将五千人先进，击破之。
臣光曰：《书》称：天地，万物父母，惟人万物之灵。
九月，江夏蛮反，州郡讨平之。
丹阳山越围太守陈夤，夤击破之。
汝南督邮吴导受诏捕范滂，至征羌，抱诏书闭传舍，伏床而泣，一县不知所为。
滂闻之曰：必为我也。
即自诣狱。
县令郭揖大惊，出，解印绶，引与俱亡，曰：天下大矣，子何为在此。
滂曰：滂死则祸塞，何敢以罪累君。
又令老母流离乎。
其母就与之诀，滂白母曰：仲博孝敬，足以供养。
滂从龙舒君归黄泉，存亡各得其所。
惟大人割不可忍之恩，勿增感戚。
仲博者，滂弟也。
龙舒君者，滂父龙舒侯相显也。
母曰：汝今得与李、杜齐名，死亦何恨。
既有令名，复求寿考，可兼得乎。
滂跪受教，再拜而辞。
顾其子曰：吾欲使汝为恶，恶不可为；使汝为善，则我不为恶。
行路闻之，莫不流涕。
郭泰闻党人已死，私为之恸曰：《诗》云：人之云亡，邦国殄瘁。
汉室灭矣，但未知瞻乌爰止，于谁之屋’耳。
泰虽好臧否人伦，而不为危言核论，故能处浊世而怨祸不及焉。
初，太尉袁汤三子，成、逢、隗。
成生绍，逢生术。
逢、隗皆有名称，少历显官。
时中常侍袁赦以逢、隗宰相家，与之同姓，推崇以为外援，故袁氏贵宠于世，富奢甚，不与它公族同。
绍壮健有威容，爱士养名，宾客辐凑归之，辎軿、柴毂，填接街陌。
术亦以侠气闻。
逢从兄子闳，少有操行，以耕学为业，逢、隗数馈之，无所受。
闳见时方险乱，而家门富盛，常对兄弟叹曰：吾先公福祚，后世不能以德守之，而竞为骄奢，与乱世争权，此即晋之三郤矣。
及党事起，闳欲投迹深林，以母老，不宜远遁，乃筑土室四周于庭，不为户，自牖纳饮食。
母思闳时，往就视，母去，便自掩闭，兄弟妻子莫得见也。
潜身十八年，卒于土室。
庚子晦，日有食之。
十一月，太尉刘宠免；太仆扶沟郭禧为太尉。
鲜卑寇并州。
长乐太仆曹节病困，诏拜车骑将军。
有顷，疾瘳，上印绶，复为中常侍，位特进，秩中二千石。
高句骊王伯固寇辽东，玄菟太守耿临讨降之。
汉孝灵皇帝建宁三年（庚戌公元170年）。
春，三月，丙寅晦，日有食之。
征段颎还京师，拜侍中。
颎在边十余年，未尝一日蓐寝，与将士同甘苦，故皆乐为死战，所向有功。
夏，四月，太尉郭禧罢；以太中大夫闻人袭为太尉。
九月，执金吾董宠坐矫永乐太后属请，下狱死。
冬，郁林太守谷永以恩信招降乌浒人十余万，皆内属，受冠带，开置七县。
凉州刺史扶风孟佗遣从事任涉将敦煌兵五百人，与戊己校尉曹宽、西域长史张宴将焉耆、龟兹、车师前、后部，合三万余人讨疏勒，攻桢中城，四十余日不能下，引去。
其后疏勒王连相杀害，朝廷亦不能复治。
汉孝灵皇帝建宁四年（辛亥公元171年）。
春，正月，甲子，帝加元服，赦天下，唯党人不赦。
二月，癸卯，地震。
三月，辛酉朔，日有食之。
太尉闻人袭免；以太仆汝南李咸为太尉。
大疫。
司徒许训免；以司空桥玄为司徒；夏，四月，以太常南阳来艳为司空。
秋，七月，司空来艳免。
癸丑，立贵人宋氏为皇后。
后，执金吾酆之女也。
司徒桥玄免；以太常南阳宗俱为司空，前司空许栩为司徒。
帝以窦太后有援立之功，冬，十月，戊子朔，率群臣朝太后于南宫，亲馈上寿。
黄门令董萌因此数为太后诉冤，帝深纳之，供养资奉，有加于前。
曹节、王甫疾之，诬萌以谤讪永乐宫，下狱死。
鲜卑寇并州。
汉孝灵皇帝熹平元年（壬子公元172年）。
司徒掾陈留蔡邕曰：吾闻古不墓祭。
三月，壬戌，太傅胡广薨，年八十二。
广周流四公，三十余年，历事六帝，礼任极优，罢免未尝满岁，辄复升进。
所辟多天下名士，与故吏陈蕃、李咸并为三司。
练达故事，明解朝章，故京师谚曰：万事不理，问伯始；天下中庸，有胡公。
然温柔谨悫，常逊言恭色以取媚于时，无忠直之风，天下以此薄之。
五月，己巳，赦天下，改元。
长乐太仆侯览坐专权骄奢，策收印绶，自杀。
六月，京师大水。
窦太后母卒于比景，太后忧思感疾，癸巳，崩于云台。
诏公卿大会朝堂，令中常侍赵忠监议。
赵忠曰：议当时定。
廷尉陈球曰：皇太后以盛德良家，母临天下，宜配先帝，是无所疑。
秋，七月，甲寅，葬桓思皇后于宣陵。
有人书朱雀阙，言：天下大乱，曹节、王甫幽杀太后，公卿皆尸禄，无忠言者。
诏司隶校尉刘猛逐捕，十日一会。
初，司隶校尉王寓依倚宦官，求荐于太常张奂，奂拒之，寓遂陷奂以党罪禁锢。
初，魏郡李暠为司隶校尉，以旧怨杀扶风苏谦；谦子不韦瘗而不葬，变姓名，结客报仇。
十一月，会稽妖贼许生起句章，自称阳明皇帝，众以万数；遣扬州刺史臧旻、丹阳太守陈寅讨之。
十二月，司徒许栩罢，以大鸿胪袁隗为司徒。
鲜卑寇并州。
是岁，单于车儿死，子屠特若尸逐就单于立。
汉孝灵皇帝熹平二年（癸丑公元173年）。
春，正月，大疫。
丁丑，司空宗俱薨。
二月，壬午，赦天下。
以光禄勋杨赐为司空。
三月，太尉李咸免。
夏，五月，以司隶校尉段颎为太尉。
六月，北海地震。
秋，七月，司空杨赐免；以太常颍川唐珍为司空。
珍，衡之弟也。
冬，十二月，太尉段颎罢。
鲜卑寇幽、并二州。
癸酉晦，日有食之。
汉孝灵皇帝熹平三年（甲寅公元174年）。
春，二月，己巳，赦天下。
以太常东海陈耽为太尉。
三月，中山穆王畼薨，无子，国除。
夏，六月，封河间王利子康为济南王，奉孝仁皇祀。
吴郡司马富春孙坚召募精勇，得千余人，助州郡讨许生。
冬，十一月，臧旻、陈寅大破生于会稽，斩之。
任城王博薨，无子，国绝。
十二月，鲜卑入北地，太守夏育率屠各追击，破之。
迁育为护乌桓校尉。
鲜卑又寇并州。
司空唐珍罢，以永乐少府许训为司空。
汉孝灵皇帝熹平四年（乙卯公元175年）。
春，三月，诏诸儒正《五经》文字，命议郎蔡邕为古文、篆、隶三体书之，刻石，立于太学门外，使后儒晚学咸取正焉。
碑始立，其观视及摹写者车乘日千余两，填塞街陌。
封河间王建孙佗为任城王。
夏，四月，郡、国七大水。
五月，丁卯，赦天下。
延陵园灾。
鲜卑寇幽州。
六月，弘农、三辅螟。
于窴王安国攻拘弥，大破之，杀其王。
汉孝灵皇帝熹平五年（丙辰公元176年）。
夏，四月，癸亥，赦天下。
益州郡夷反，太守李颙讨平之。
大雩。
五月，太尉陈耽罢，以司空许训为太尉。
六月，壬戌，以太常南阳刘逸为司空。
秋，七月，太尉许训罢。
是岁，鲜卑寇幽州。
汉孝灵皇帝熹平六年（丁巳公元177年）。
春，正月，辛丑，赦天下。
夏，四月，大旱，七州蝗。
令三公条奏长吏苛酷贪污者，罢免之。
平原相渔阳阳球坐严酷，征诣廷尉。
帝以球前为九江太守讨贼有功，特赦之，拜议郎。
鲜卑寇三边。
秋，七月，司空刘逸免，以卫尉陈球为司空。
初，帝好文学，自造《皇羲篇》五十章，因引诸生能为文赋者并待制鸿都门下。
冬，十月，癸丑朔，日有食之。
太尉刘宽免。
辛丑，京师地震。
十一月，司空陈球免。
十二月，甲寅，以太常河南孟彧为太尉。
庚辰，司徒杨赐免。
以太常陈耽为司空。
汉孝灵皇帝光和元年（戊午公元178年）。
春，正月，合浦、交趾乌浒蛮反，招引九真、日南民攻没郡县。
太尉孟戫罢。
二月，辛亥朔，日有食之。
癸丑，以光禄勋陈国袁滂为司徒。
己未，地震。
置鸿都门学，其诸生皆敕州郡、三公举用辟召，或出为刺史、太守，入为尚书、侍中，有封侯、赐爵者；士君子皆耻与为列焉。
三月，辛丑，赦天下，改元。
以太常常山张颢为太尉。
颢，中常侍奉之弟也。
夏，四月，丙辰，地震。
侍中寺雌鸡化为雄。
司空陈耽免；以太常来艳为司空。
六月，丁丑，有黑气堕帝所御温德殿东庭中，长十余丈，似龙。
秋，七月，壬子，青虹见玉堂后殿庭中。
诏召光禄大夫杨赐等诣金商门，问以灾异及消复之术。
赐对曰：《春秋谶》曰：天投蜺，天下怨，海内乱。
议郎蔡邕对曰：臣伏思诸异，皆亡国之怪也。
初，邕与大鸿胪刘郃素不相平，叔父卫尉质又与将作大匠阳球有隙。
球即中常侍程璜女夫也。
璜遂使人飞章言邕、质数以私事请托于郃，郃不听。
邕含隐切，志欲相中。
于是诏下尚书召邕诘状。
邕上书曰：臣实愚戆，不顾后害，陛下不念忠臣直言，宜加掩蔽，诽谤卒至，便用疑怪。
臣年四十有六，孤特一身，得托名忠臣，死有余荣，恐陛下于此不复闻至言矣。
于是下邕、质于雒阳狱，劾以仇怨奉公，议害大臣，大不敬，弃市。
事奏，中常侍河南吕强愍邕无罪，力为伸请。
帝亦更思其章，有诏：减死一等，与家属髡钳，徙朔方，不得以赦令除。
阳球使客追路刺邕，客感其义，皆莫为用。
球又赂其部主，使加毒害，所赂者反以其情戒邕，由是得免。
八月，有星孛于天市。
九月，太尉张颢罢，以太常陈球为太尉。
司空来艳薨。
冬，十月，以屯骑校尉袁逢为司空。
丙子晦，日有食之。
尚书卢植上言：凡诸党锢多非其罪，可加赦恕，申宥回枉。
又，宋后家属并以无辜委骸横尸，不得敛葬，宜敕收拾，以安游魂。
又，郡守、刺史一月数迁，宜依黜陟以章能否，纵不九载，可满三岁。
又，请谒希求，一宜禁塞，选举之事，责成主者。
又，天子之体，理无私积，宜弘大务，蠲略细微。
帝不省。
鲜卑寇酒泉；种众日多，缘边莫不被毒。
诏中尚方为鸿都文学乐松、江览等三十二人图象立赞，以劝学者。
尚书令阳球谏曰：臣案松、览等皆出于微蔑，斗筲小人，依凭世戚，附托权豪，俛眉承睫，徼进明时。
或献赋一篇，或鸟篆盈简，而位升郎中，形图丹青。
亦有笔不点牍，辞不辨心，假手请字，妖伪百品，莫不蒙被殊恩，蝉蜕滓浊。
是以有识掩口，天下嗟叹。
臣闻图象之设，以昭劝戒，欲令人君动鉴得失，未闻竖子小人诈作文颂，而可妄窃天官，垂象图素者也。
今太学、东观足以宣明圣化，愿罢鸿都之选，以销天下之谤。
书奏，不省。
帝尝问侍中杨奇曰：朕何如桓帝。
对曰：陛下之于桓帝，亦犹虞舜比德唐尧。
帝不悦曰：卿强项，真杨震子孙，死后必复致大鸟矣。
奇，震之曾孙也。
南匈奴屠特若尸逐就单于死，子呼征立。
汉孝灵皇帝光和二年（己未公元179年）。
春，大疫。
三月，司徒袁滂免，以大鸿胪刘郃为司徒。
乙丑，太尉桥玄罢，拜太中大夫；以太中大夫段颎为太尉。
玄幼子游门次，为人所劫，登楼求货；玄不与。
司隶校尉、河南尹围守玄家，不敢迫。
玄瞋目呼曰：奸人无状，玄岂以一子之命而纵国贼乎。
促令攻之，玄子亦死。
玄因上言：天下凡有劫质，皆并杀之，不得赎以财宝，开张奸路。
由是劫质遂绝。
京兆地震。
司空袁逢罢，以太常张济为司空。
夏，四月，甲戌朔，日有食之。
王甫、曹节等奸虐弄权，扇动内外，太尉段颎阿附之。
节领尚书令。
丁酉，赦天下。
上禄长和海上言：礼，从祖兄弟别居异财，恩义已轻，服属疏末。
而今党人锢及五族，既乖典训之文，有谬经常之法。
帝览之而悟，于是党锢自从祖以下皆得解释。
五月，以卫尉刘宽为太尉。
护匈奴中郎将张脩与南单于呼征不相能，脩擅斩之，更立右贤王羌渠为单于。
秋，七月，脩坐不先请而擅诛杀，槛车征诣廷尉，死。
巴郡板楯蛮反，遣御史中丞萧瑗督益州刺史讨之，不克。
十二月，以光禄勋杨赐为司徒。
鲜卑寇幽、并二州。
汉孝灵皇帝光和三年（庚申公元180年）。
春，正月，癸酉，赦天下。
夏，四月，江夏蛮反。
秋，酒泉地震。
冬，有星孛于狼、弧。
鲜卑寇幽、并二州。
十二月，己巳，立贵人何氏为皇后。
征后兄颍川太守进为侍中。
后本南阳屠家，以选入掖庭，生皇子辩，故立之。
司徒杨赐谏曰：先帝之制，左开鸿池，右作上林，不奢不约，以合礼中。
巴郡板楯蛮反。
汉孝灵皇帝光和四年（辛酉公元181年）。
春，正月，初置騄骥厩丞，领受郡国调马。
豪右辜榷，马一匹至二百万。
夏，四月，庚子，赦天下。
交趾人梁龙等复反，攻破郡县。
六月，庚辰，雨雹如鸡子。
秋，九月，庚寅朔，日有食之。
太尉刘宽免，卫尉许戫为太尉。
闰月，辛酉，北宫东掖庭永巷署灾。
司徒杨赐罢。
冬，十月，太常陈耽为司徒。
鲜卑寇幽、并二州。
檀石槐死，子和连代立。
和连才力不及父而贪淫，后出攻北地，北地人射杀之。
其子骞曼尚幼，兄子魁头立。
后骞曼长大，与魁头争国，众遂离散。
魁头死，弟步度根立。
何皇后性强忌，后宫王美人生皇子协，后鸩杀美人。
帝大怒，欲废后；诸中官固请，得止。
大长秋华容侯曹节卒，中常侍赵忠代领大长秋。
汉孝灵皇帝光和五年（壬戌公元182年）。
春，正月，辛未，赦天下。
二月，大疫。
三月，司徒陈耽免。
夏，四月，旱。
以太常袁隗为司徒。
五月，庚申，永乐宫署灾。
秋，七月，有星孛于太微。
板楯蛮寇乱巴郡，连年讨之，不能克。
八月，起四百尺观于阿亭道。
冬，十月，太尉许戫罢；以太常杨赐为太尉。
帝校猎上林苑，历函谷关，遂狩于广成苑。
十二月，还，幸太学。
桓典为侍御史，宦官畏之。
典常乘骢马，京师为之语曰：行行且止，避骢马御史。
典，焉之孙也。
汉孝灵皇帝光和六年（癸亥公元183年）。
春，三月，辛未，赦天下。
夏，大旱。
爵号皇后母为舞阳君。
秋，金城河水溢出二十余里。
五原山岸崩。
初，钜鹿张角奉事黄、老，以妖术教授，号太平道。
角遂置三十六方。
汉孝灵皇帝中平元年（甲子公元184年）。
春，角弟子济南唐周上书告之。
帝召群臣会议。
北地太守皇甫嵩以为宜解党禁，益出中藏钱、西园厩马以班军士。
是时中常侍赵忠、张让、夏恽、郭胜、段珪、宋典等皆封侯贵宠，上常言：张常侍是我公，赵常侍是我母。
庚子，南阳黄巾张曼成攻杀太守褚贡。
以太仆弘农邓盛为太尉。
司空张济罢，以大司农张温为司空。
皇甫嵩、朱俊合将四万余人，共讨颍川，嵩、俊各统一军。
汝南黄巾败太守赵谦于邵陵。
广阳黄巾杀幽州刺吏郭勋及太守刘卫。
波才围皇甫嵩于长社。
嵩兵少，军中皆恐。
朱俊之击黄巾也，其护军司马北地傅燮上疏曰：臣闻天下之祸不由于外，皆兴于内。
张曼成屯宛下百余日。
六月，南阳太守秦颉击曼成，斩之。
三府选京令东郡贾琮为交趾刺史。
皇甫嵩、朱俊乘胜进讨汝南、陈国黄巾，追波才于阳翟，击彭脱于西华，并破之，余贼降散，三郡悉平。
北中郎将卢植连战破张角，斩获万余人，角等走保广宗。
八月，皇甫嵩与黄巾战于苍亭，获其帅卜巳。
董卓攻张角无功，抵罪。
己已，诏嵩讨角。
九月，安平王续坐不道，诛，国除。
冬，十月，皇甫嵩与张角弟梁战于广宗，梁众精勇，嵩不能克。
北地先零羌及枹罕、河关群盗反，共立湟中义从胡北宫伯玉、李文侯为将军，杀护羌校尉泠征。
金城人边章、韩遂素著名西州，群盗诱而劫之，使专任军政，杀金城太守陈懿，攻烧州郡。
后刺史左昌盗军谷数万，勋谏之。
昌怒，使勋与从事辛曾、孔常别屯阿阳以拒贼，欲因军事罪之；而勋数有战功。
及北宫伯玉之攻金城也，勋劝昌救之，昌不从。
陈懿既死，边章等进围昌于冀。
昌召勋等自救，辛曾等疑不肯赴，勋怒曰：昔庄贾后期，穰苴奋剑。
今之从事，岂重于古之监军乎。
曾等惧而从之。
勋至冀，诮让章等以背叛之罪。
皆曰：左使君若早从君言，以兵临我，庶可自改；今罪已重，不得降也。
乃解围去。
十二月，己巳，赦天下，改元。
汉孝灵皇帝中平二年（乙丑公元185年）。
春，正月，大疫。
二月，己酉，南宫云台灾。
庚戌，乐城门灾。
中常侍张让、赵忠说帝敛天下田，畮十钱，以修宫室、铸铜人。
以朱俊为右车骑将军。
张牛角、褚飞燕合军攻瘿陶，牛角中流矢，且死，令其众奉飞燕为帅，改姓张。
司徒袁隗免。
三月，以廷尉崔烈为司徒。
烈，寔之从兄也。
北宫伯玉等寇三辅，诏左车骑将军皇甫嵩镇长安以讨之。
夏，四月，庚戌，大雨雹。
六月，以讨张角功，封中常侍张让等十二人为列侯。
秋，七月，三辅螟。
八月，以司空张温为车骑将军，执金吾袁滂为副，以讨北宫伯玉；拜中郎将董卓为破虏将军，与荡寇将军周慎并统于温。
九月，以特进杨赐为司空。
冬，十月，庚寅，临晋文烈侯杨赐薨。
以光禄大夫许相为司空。
相，训之子也。
谏议大夫刘陶上言：天下前遇张角之乱，后遭边章之寇，今西羌逆类已攻河东，恐遂转盛，豕突上京。
汉孝灵皇帝中平三年（丙寅公元186年）。
春，二月，江夏兵赵慈反，杀南阳太守秦颉。
庚戌，赦天下。
太尉张延罢。
遣使者持节就长安拜张温为太尉。
三公在外始于温。
以中常侍赵忠为车骑将军。
帝使忠论讨黄巾之功，执金吾甄举谓忠曰：傅南容前在东军，有功不侯，天下失望。
今将军亲当重任，宜进贤理屈，以副众心。
忠纳其言，遣弟城门校尉延致殷勤于傅燮。
延谓燮曰：南容少答我常侍，万户侯不足得也。
燮正色拒之曰：有功不论，命也。
傅燮岂求私赏哉。
忠愈怀恨，然惮其名，不敢害，出为汉阳太守。
五月，壬辰晦，日有食之。
六月，荆州刺史王敏讨赵慈，斩之。
车骑将军赵忠罢。
冬，十月，武陵蛮反，郡兵讨破之。
前太尉张廷为宦官所谮，下狱死。
十二月，鲜卑寇幽、并二州。
征张温还京师。
汉孝灵皇帝中平四年（丁卯公元187年）。
春，正月，己卯，赦天下。
二月，荥阳贼杀中矣令。
三月，河南尹何苗讨荥阳贼，破之；拜苗为车骑将军。
韩遂杀边章及北宫伯玉、李文侯，拥兵十余万，进围陇西，太守李相如叛，与遂连和。
凉州刺史耿鄙率六郡兵讨遂。
时北地胡骑数千随贼攻郡，皆夙怀燮恩，共于城外叩头，求送燮归乡里。
狄道人王国使故酒泉太守黄衍说燮曰：天下已非复汉有，府君宁有意为吾属帅乎。
燮按剑叱衍曰：若剖符之臣，反为贼说邪。
遂麾左右进兵，临陈战殁。
耿鄙司马扶风马腾亦拥兵反，与韩遂合，共推王国为主，寇掠三辅。
初，张温发幽州乌桓突骑三千以讨凉州，故中山相渔阳张纯请将之，温不听，而使涿令辽西公孙瓒将之。
张纯忿不得将，乃与同郡故泰山太守张举及乌桓大人丘力居等连盟，劫略蓟中，杀护乌桓校尉公綦稠、右北平太守刘政、辽东太守阳终等，众至十余万，屯肥如。
十一月，太尉崔烈罢；以大司农曹嵩为太尉。
十二月，屠各胡反。
是岁，卖关内侯，直五百万钱。
汉孝灵皇帝中平五年（戊辰公元188年）。
春，正月，丁酉，赦天下。
二月，有星孛于紫宫。
黄巾余贼郭大等起于河西白波谷，寇太原、河东。
三月，屠各胡攻杀并州刺史张懿。
太常江夏刘焉见王室多故，建议以为：四方兵寇，由刺史威轻，既不能禁，且用非其人，以致离叛。
宜改置牧伯，选清名重臣以居其任。
夏，四月，太尉曹嵩罢。
五月，以永乐少府南阳樊陵为太尉；六月，罢。
益州贼马相、赵祗等起兵绵竹，自号黄巾，杀刺史郤俭，进击巴郡、犍为，旬月之间，破坏三郡，有众数万，相自称天子。
州从事贾龙率吏民攻相等，数日破走，州界清静。
龙乃选吏卒迎刘焉。
焉徙治绵竹，抚纳离叛，务行宽惠，以收人心。
郡国七大水。
故太傅陈蕃子逸与术士襄楷会于冀州刺史王芬坐，楷曰：天文不利宦者，黄门、常侍真族灭矣。
因与豪杰转相招合，上书言黑山贼攻劫郡县，欲因以起兵。
秋，七月，以射声校尉马日磾为太尉。
日磾，融之族孙也。
以卫尉条侯董重为票骑将军。
重，永乐太后兄子也。
冬，十月，青、徐黄巾复起，寇郡县。
望气者以为京师当有大兵，两宫流血。
帝欲厌之，乃大发四方兵，讲武于平乐观下，起大坛，上建十二重华盖，高十丈。
坛东北为小坛，复建九重华盖，高九丈。
列步骑数万人，结营为陈。
甲子，帝亲出临军，驻大华盖下，大将军进驻小华盖下。
帝躬擐甲、介马，称无上将军”，行陈三匝而还，以兵授进。
帝问讨虏校尉盖勋曰：吾讲武如是，何如。
对曰：臣闻先王耀德不观兵。
今寇在远而设近陈，不足以昭果毅，祗黩武耳。
帝曰：善。
恨见君晚，群臣初无是言也。
勋谓袁绍曰：上甚聪明，但蔽于左右耳。
与绍谋共诛嬖幸，蹇硕惧，出勋为京兆尹。
十一月，王国围陈仓。
诏复拜皇甫嵩为左将军，督前将军董卓，合兵四万人以拒之。
董卓谓皇甫嵩曰：陈仓危急，请速救之。
汉孝灵皇帝中平六年（己巳公元189年）。
兵法，穷寇勿迫，归众勿追。
韩遂等共废王国，而劫故信都令汉阳阎忠使督统诸部。
忠病死，遂等稍争权利，更相杀害，由是寝衰。
幽州牧刘虞到部，遣使至鲜卑中，告以利害，责使送张举、张纯首，厚加购赏。
丘力居等闻虞至，喜，各遣译自归。
举、纯走出塞，余皆降散。
虞上罢诸屯兵，但留降虏校尉公孙瓚，将步骑万人屯右北平。
三月，张纯客王政杀纯，送首诣虞。
公孙瓚志欲扫灭乌桓，而虞欲以恩信招降，由是与瓚有隙。
夏，四月，丙子朔，日有食之。
蹇硕忌大将军进，与诸常侍共说帝遣进西击韩遂；帝从之。
进阴知其谋，奏遣袁绍收徐、兗二州兵，须绍还而西，以稽行期。
初，帝数失皇子，何皇后生子辩，养于道人史子眇家，号曰史侯”。
王美人生子协，董太后自养之，号曰董侯”。
群臣请立太子。
帝以辩轻佻无威仪，欲立协，犹豫未决。
丙辰，帝崩于嘉德殿。
戊午，皇子辩即皇帝位，年十四。
尊皇后曰皇太后。
进既秉朝政，忿蹇硕图己，阴规诛之。
袁绍因进亲客张津，劝进悉诛诸宦官。
进以袁氏累世贵宠，而绍与从弟虎贲中郎将术皆为豪杰所归，信而用之。
复博征智谋之士何颙、荀攸及河南郑泰等二十余人，以颙为北军中候，攸为黄门侍郎，泰为尚书，与同腹心。
攸，爽之从孙也。
蹇硕疑不自安，与中常侍赵忠、宋典等书曰：大将军兄弟秉国专朝，今与天下党人谋诛先帝左右，扫灭我曹，但以硕典禁兵，故且沉吟。
票骑将军董重，与何进权势相害，中官挟重以为党助。
辛酉，葬孝灵皇帝于文陵。
何进惩蹇硕之谋，称疾，不入陪丧，又不送山陵。
大水。
秋，七月，徙勃海王协为陈留王。
司徒丁宫罢。
袁绍复说何进曰：前窦武欲诛内宠而反为所害者，但坐言语漏泄；五营兵士皆畏服中人，而窦氏反用之，自取祸灭。
今将军兄弟并领劲兵，部曲将吏皆英俊名士，乐尽力命，事在掌握，此天赞之时也。
将军宜一为天下除患，以垂名后世，不可失也。
进乃白太后，请尽罢中常侍以下，以三署郎补其处。
太后不听，曰：中官统领禁省，自古及今，汉家故事，不可废也。
且先帝新弃天下，我奈何楚楚与士人共对事乎。
进难违太后意，且欲诛其放纵者。
绍以为中官亲近至尊，出纳号令，今不悉废，后必为患。
而太后母舞阳君及何苗数受诸宦官赂遗，知进欲诛之。
数白太后为其障蔽；又言：大将军专杀左右，擅权以弱社稷。
太后疑以为然。
进新贵，素敬惮中官，虽外慕大名而内不能断，故事久不决。
八月，戊辰，进入长乐宫，白太后，请尽诛诸常侍。
进部曲将吴匡、张璋在外，闻进被害，欲引兵入宫，宫门闭。
虎贲中郎将袁术与匡共斫攻之，中黄门持兵守閤。
是日，帝还宫，赦天下，改光熹为昭宁。
以丁原为执金吾。
骑都尉鲍信自泰山募兵适至，说袁绍曰：董卓拥强兵，将有异志，今不早图，必为所制。
五原太守王智，甫之弟也，奏邕谤讪朝廷；邕遂亡命江海，积十二年。
尚书卢植独曰：昔太甲既立不明，昌邑罪过千余，故有废立之事。
卓大怒，罢坐。
将杀植，蔡邕为之请，议郎彭伯亦谏卓曰：卢尚书海内大儒，人之望也。
乃迁太后于永安宫。
赦天下，改昭宁为永汉。
诏除公卿以下子弟为郎，以补宦官之职，侍于殿上。
乙酉，以太尉刘虞为大司马，封襄贲侯。
董卓自为太尉，领前将军事，加节传、斧钺、虎贲，更封郿侯。
丙戌，以太中大夫杨彪为司空。
甲午，以豫州牧黄琬为司徒。
董卓率诸公上书，追理陈蕃、窦武及诸党人，悉复其爵位，遣使吊祠，擢用其子孙。
自六月雨至于是月。
冬，十月，乙巳，葬灵思皇后。
白波贼寇河东，董卓遣其将牛辅击之。
初，南单于于扶罗既立，国人杀其父者遂叛，共立须卜骨都侯为单于。
于扶罗指阙自讼。
会灵帝崩，天下大乱，于扶罗将数千骑与白波贼合兵寇郡县。
时民皆保聚，钞掠无利，而兵遂挫伤。
复欲归国，国人不受，乃止河东平阳。
须卜骨都侯为单于一年而死，南庭遂虚其位，以老王行国事。
十二月，戊戌，以司徒黄琬为太尉，司空杨彪为司徒，光禄勋荀爽为司空。
初，尚书武威周毖、城门校尉汝南伍琼，说董卓矫桓、灵之政，擢用天下名士以收众望，卓从之，命毖、琼与尚书郑泰、长史何颙等沙汰秽恶，显拔幽滞。
诏除光熹、昭宁、永汉三号。
术畏卓，出奔南阳。
操变易姓名，间行东归，过中牟，为亭长所疑，执诣县。
时县已被卓书，唯功曹心知是操，以世方乱，不宜拘天下雄雋，因白令释之。
操至陈留，散家财，合兵得五千人。
是时，豪杰多欲起兵讨卓者，袁绍在勃海，冀州牧韩馥遣数部从事守之，不得动摇。
东郡太守桥瑁，诈作京师三公移书与州郡，陈卓罪恶，云：见逼迫，无以自救，企望义兵，解国患难。
馥得移，请诸从事问曰：今当助袁氏邪，助董氏邪。
治中从事刘子惠曰：今兴兵为国，何谓袁、董。
馥有惭色。
子惠复言：兵者凶事，不可为首。
今宜往视他州，有发动者，然后和之。
冀州于他州不为弱也，他人功未有在冀州之右者也。
馥然之。
馥乃作书与绍，道卓之恶，听其举兵。
汉孝献皇帝初平元年（庚午公元190年）。
春，正月，关东州郡皆起兵以讨董卓，推勃海太守袁绍为盟主。
绍自号车骑将军，诸将皆板授官号。
绍与河内太守王匡屯河内，冀州牧韩馥留邺，给其军粮。
豫州刺史孔伷屯颍川，兖州刺史刘岱、陈留太守张邈、邈弟广陵太守超、东郡太守桥瑁、山阳太守袁遗、济北相鲍信与曹操俱屯酸枣，后将军袁术屯鲁阳，众各数万。
豪杰多归心袁绍者。
鲍信独谓曹操曰：夫略不世出，能拨乱反正者，君也。
苟非其人，虽强必毙。
君殆天之所启乎。
辛亥，赦天下。
癸酉，董卓使郎中令李儒鸩杀弘农王辩。
卓议大发兵以讨山东。
尚书郑泰曰：夫政在德，不在众也。
案《石包谶》，宜徙都长安，以应天人之意。
百官皆默然。
司徒杨彪曰：移都改制，天下大事，故盘庚迁亳，殷民胥怨。
太尉黄琬曰：此国之大事，杨公之言得无可思。
卓不答。
董卓以袁绍之故，戊午，杀太傅袁隗、太仆袁基，及其家尺口以上五十余人。
初，荆州刺史王睿，与长沙太守孙坚共击零、桂贼，以坚武官，言颇轻之。
坚前至南阳，众已数万人。
南阳太守张咨不肯给军粮，坚诱而斩之；郡中震栗，无求不获。
蒯良曰：众不附者，仁不足也；附而不治者，义不足也。
董卓在雒阳，袁绍等诸军皆畏其强，莫敢先进。
曹操曰：举义兵以诛暴乱，大众已合，诸君何疑。
向使董卓倚王室，据旧京，东向以临天下，虽以无道行之，犹足为患。
今焚烧宫室，劫迁天子，海内震动，不知所归，此天亡之时也，一战而天下定矣。
遂引兵西，将据成皋，张邈遣将卫兹分兵随之。
进至荥阳汴水，遇卓将玄菟徐荣，与战，操兵败，为流矢所中，所乘马被创。
从弟洪以马与操，操不受。
洪曰：天下可无洪，不可无君。
遂步从操，夜遁去。
荣见操所将兵少，力战尽日，谓酸枣未易攻也，亦引兵还。
夏，四月，以幽州牧刘虞为太傅，道路壅塞，信命竟不得通。
五月，司空荀爽薨。
六月，辛丑，以光禄大夫种拂为司空。
拂，邵之父也。
董卓遣大鸿胪韩融、少府阴脩、执金吾胡毋班、将作大匠吴脩、越骑校尉王瓌安集关东，解譬袁绍等。
胡毋班、吴脩、王瓌至河内，袁绍使王匡悉收系杀之。
袁术亦杀阴脩，惟韩融以名德免。
冬，孙坚与官属会饮于鲁阳城东，董卓步骑数万猝至，坚方行酒谈笑，整顿部曲，无得妄动。
王匡屯河阳津，董卓袭击，大破之。
左中郎将蔡邕议：孝和以下庙号称宗者，皆宜省去，以遵先典。
从之。
中郎将徐荣荐同郡故冀州刺史公孙度于董卓，卓以为辽东太守。
周赧王四十三年（己丑公元前272年）。
楚以左徒黄歇侍太子完为质于秦。
秦置南阳郡。
秦、魏、楚共伐燕。
燕惠王薨，子武成王立。
周赧王四十四年（庚寅公元前271年）。
赵蔺相如伐齐，至平邑。
赵田部吏赵奢收租税，平原君家不肯出；赵奢以法治之，杀平原君用事者九人。
平原君怒，将杀之。
赵奢曰：君于赵为贵公子，今纵君家而不奉公则法削，法削则国弱，国弱则诸侯加兵，是无赵也。
君安得有此富乎。
以君之贵，奉公如法则上下平，上下平则国强，国强则赵固，而君为贵戚，岂轻于天下邪。
平原君以为贤，言之于王。
王使治国赋，国赋太平，民富而府库实。
周赧王四十五年（辛卯公元前270年）。
秦伐赵，围阏与。
赵王召廉颇、乐乘而问之曰：可救否。
皆曰：道远险狭，难救。
问赵奢，赵奢对曰：道远险狭，譬犹两鼠斗于穴中，将勇者胜。
王乃令赵奢将兵救之。
去邯郸三十里而止，令军中曰：有以军事谏者死。
赵军中候有一人言急救武安，赵奢立斩之。
穰侯言客卿灶于秦王，使伐齐，取刚、寿以广其陶邑。
初，魏人范睢从中大夫须贾使于齐，齐襄王闻其辩口，私赐之金及牛、酒。
范睢谓守者曰：能出我，我心有厚谢。
秦谒者王稽使于魏，范睢夜见王稽。
周赧王四十六年（壬辰公元前269年）。
秦中更胡伤攻赵阏与，不拔。
周赧王四十七年（癸巳公元前268年）。
秦王用范睢之谋，使五大夫绾伐魏，拔怀。
周赧王四十八年（甲午公元前267年）。
秦悼太子质于魏而卒。
周赧王四十九年（乙未公元前266年）。
秦拔魏邢丘。
范睢日益亲，用事，因承间说王曰：臣居山东时，闻齐之有孟尝君，不闻有王；闻秦有太后、穰侯，不闻有王。
今太后擅行不顾，穰侯出使不报，华阳、泾阳击断无讳，高陵进退不请，四贵备而国不危者，未之有也。
赵惠文王薨，子孝成王丹立；以平原君为相。
周赧王五十年（丙申公元前265年）。
秦宣太后薨。
九月，穰侯出之陶。
臣光曰：穰侯援立昭王，除其灾害；荐白起为将，南取鄢、郢，东属地于齐，使天下诸侯稽首而事秦，秦益强大者，穰侯之功也。
秦王以子安国君为太子。
秦伐赵，取三城。
赵王新立，太后用事，求救于齐。
齐人曰：必以长安君为质。
太后不和之色稍解。
太后曰：诺。
对曰：十五岁矣。
太后曰：丈夫亦爱少子乎。
太后笑曰：妇人异甚。
太后曰：然。
曰：此其近者祸及身，远者及其子孙。
齐安平君田单将赵师以伐燕，取中阳；又伐韩，取注人。
齐襄王薨，子建立。
建年少，国事皆决于君王后。
周赧王五十一年（丁酉公元前264年）。
秦武安君伐韩，拔九城，斩首五万。
田单为赵相。
周赧王五十二年（戊戌公元前263年）。
秦武安君伐韩，取南阳；攻太行道，绝之。
楚顷襄王疾病。
黄歇与太子谋曰：秦之留太子，欲以求利也。
周赧王五十三年（己亥公元前262年）。
楚人纳州于秦以平。
武安君伐韩，拔野王。
周赧王五十五年（辛丑公元前260年）。
秦左庶长王攻上党，拔之。
赵军数战不胜，止一裨将、四尉。
秦数败赵兵，廉颇坚壁不出。
应侯又使人行千金于赵为反间，曰：秦之所畏，独畏马服君之子赵括为将耳。
王不听。
齐人、楚人救赵。
周赧王五十六年（壬寅公元前259年）。
十月，武安君分军为三：王攻赵武安、皮牢，拔之。
司马梗北定太原，尽有上党地。
楼缓曰：虞卿得其一，不得其二。
秦王欲为应侯必报其仇，闻魏齐在平原君所，乃为好言诱平原君至秦而执之。
遣使谓赵王曰：不得齐首，吾不出王弟于关。
魏齐穷，抵虞卿，虞卿弃相印，与魏齐偕亡。
至魏，欲因信陵君以走楚。
信陵君意难见之，魏齐怒，自杀。
赵王卒取其首以与秦，秦乃归平原君。
九月，五大夫王陵复将兵伐赵。
武安君病，不任行。
周赧王五十七年（癸卯公元前258年）。
赵王使平原君求救于楚，平原君约其门下食客文武备具者二十人与之俱，得十九人，馀无可取者。
毛遂自荐于平原君。
平原君曰：夫贤士之处世也，譬若锥之处囊中，其末立见。
今先生处胜之门下三年于此矣，左右未有所称诵，胜未有所闻，是先生无所有也。
先生不能，先生留。
毛遂曰：臣乃今日请处囊中耳。
使遂蚤得处囊中，乃脱颖而出，非特其末见而已。
平原君乃与之俱，十九人相与目笑之。
平原君至楚，与楚王言合从之利害，日出而言之，日中不决。
毛遂按剑历阶而上，谓平原君曰：从之利害，两言而决耳。
今日出而言，日中不决，何也。
楚王怒叱曰：胡不下。
吾乃与而君言，汝何为者也。
毛遂按剑而前曰：王之所以叱遂者，以楚国之众也。
今十步之内，王不得恃楚国之众也。
王之命悬于遂手。
吾君在前，叱者何也。
且遂闻汤以七十里之地王天下，文王以百里之壤而臣诸侯，岂其士卒多哉。
诚能据其势而奋其威也。
今楚地方五千里，持戟百万，此霸王之资也。
以楚之强，天下弗能当。
白起，小竖子耳，率数万之众，兴师以与楚战，一战而举鄢、郢，再战而烧夷陵，三战而辱王之先人，此百世之怨而赵之所羞，而王弗之恶焉。
合从者为楚，非为赵也。
吾君在前，叱者何也。
楚王曰：唯唯，诚若先生之言，谨奉社稷以从。
毛遂曰：从定乎。
楚王曰：定矣。
毛遂谓楚王之左右曰：取鸡、狗、马之血来。
毛遂奉铜盘而跪进之楚王曰：王当歃血以定从；次者吾君，次者遂。
遂定从于殿上。
毛遂左手持盘血则右手招十九人曰：公等相与歃此血于堂下。
公等录录，所谓因人成事’者也。
平原君已定从而归，至于赵，曰：胜不敢相天下士矣。
遂以毛遂为上客。
于是楚王使春申君将兵救赵，魏王亦使将军晋鄙将兵十万救赵。
又使将军新垣衍间入邯郸，因平原君说赵王，欲共尊秦为帝，以却其兵。
齐人鲁仲连在邯郸，闻之，往见新垣衍曰：彼秦者，弃礼义而上首功之国也。
昔者九侯、鄂侯、文王，纣之三公也。
燕武成王薨，子孝王立。
初，魏公子无忌仁而下士，致食客三千人。
魏有隐士曰侯嬴，年七十，家贫，为大梁夷门监者。
周赧王五十八年（甲辰公元前257年）。
魏公子无忌大破秦师于邯郸下，王龁解邯郸围走。
郑安平为赵所困，将二万人降赵，应侯由是得罪。
公子无忌既存赵，遂不敢归魏，与宾客留居赵，使将将其军还魏。
赵王与平原君计，以五城封公子。
赵王扫除自迎，执主人之礼，引公子就西阶。
公子侧行辞让，从东阶上，自言罪过，以负于魏，无功于赵。
赵王与公子饮至暮，口不忍献五城，以公子退让也。
赵王以鄗为公子汤沐邑。
魏亦复以信陵奉公子。
公子闻赵有处士毛公隐于博徒，薛公隐于卖浆家，欲见之；两人不肯见，公子乃间步从之游。
平原君闻而非之。
公子曰：吾闻平原君之贤，故背魏而救赵。
今平原君所与游，徒豪举耳，不求士也。
以无忌从此两人游，尚恐其不我欲也，平原君乃以为羞乎。
为装欲去。
平原君免冠谢，乃止。
平原君欲封鲁连，使者三返，终不肯受。
又以千金为鲁连寿，鲁连笑曰：所贵于天下士，为人排患释难解纷乱而无取也。
即有取，是商贾之事也。
遂辞平原君而去，终身不复见。
秦太子之妃曰华阳夫人，无子；夏姬生子异人。
异人质于赵；秦数伐赵，赵人不礼之。
异人以庶孽孙质于诸侯，车乘进用不饶，居处困不得意。
不韦曰：秦王老矣。
太子爱华阳夫人，夫人无子。
子之兄弟二十馀人，子有秦国之业，士仓又辅之。
不韦曰：能立适嗣者，独华阳夫人耳。
周赧王五十九年（乙巳公元前256年）。
秦将军摎伐韩，取阳城、负黍，斩首四万。
汉孝献皇帝初平二年（辛未公元191年）。
春，正月，辛丑，赦天下。
二月，丁丑，以董卓为太师，位在诸侯王上。
孙坚移屯梁东，为卓将徐荣所败，复收散卒进屯阳人。
卓遣东郡太守胡轸督步骑五千击之，以吕布为骑督。
轸与布不相得，坚出击，大破之，枭其都督华雄。
或谓袁术曰：坚若得雒，不可复制，此为除狼而得虎也。
术疑之，不运军粮。
坚夜驰见术，画地计校曰：所以出身不顾者，上为国家讨贼，下慰将军家门之私雠。
坚与卓非有骨肉之怨也，而将军受浸润之言，还相嫌疑，何也。
术踧踖，即调发军粮。
坚曰：卓逆天无道，今不夷汝三族，县示四海，则吾死不瞑目，岂将与乃和亲邪。
复进军大谷，距雒九十里。
而孙坚随周慎行，谓慎求先将万兵造金城，使慎以二万作后驻。
边、韩畏慎大兵，不敢轻与坚战，而坚兵足以断其运道。
温既不能用孤，慎又不能用坚，卒用败走。
夏，四月，董卓至长安，公卿皆迎拜车下。
卓使司隶校尉刘嚣籍吏民有为子不孝、为臣不忠、为吏不清、为弟不顺者，皆身诛，财物没官。
于是更相诬引，冤死者以千数。
百姓嚣嚣，道路以目。
六月，丙戌，地震。
秋，七月，司空种拂免，以光禄大夫济南淳于嘉为司空。
太尉赵谦罢，以太常马日磾为太尉。
初，何进遣云中张杨还并州募兵，会进败，杨留上党，有众数千人。
绍遂领冀州牧，承制以馥为奋威将军，而无所将御，亦无官属。
绍以广平沮授为奋武将军，使监护诸将，宠遇甚厚。
魏郡审配、钜鹿田丰并以正直不得志于韩馥，绍以丰为别驾，配为治中，及南阳许攸、逄纪、颍川荀谌皆为谋主。
绍以河内朱汉为都官从事。
鲍信谓曹操曰：袁绍为盟主，因权专利，将自生乱，是复有一卓也。
若抑之，则力不能制，祗以遘难。
且可规大河之南以待其变。
操善之。
会黑山、于毐、白绕、眭固等十余万众略东郡，王肱不能御。
曹操引兵入东郡，击白绕于濮阳，破之。
袁绍因表操为东郡太守，治东武阳。
南单于劫张杨以叛袁绍，屯于黎阳。
董卓以杨为建义将军、河内太守。
青州黄巾寇勃海，众三十万，欲与黑山合。
公孙瓒率步骑二万人逆击于东光南，大破之，斩首三万余级。
刘虞子和为侍中，帝思东归，使和伪逃董卓，潜出武关诣虞，令将兵来迎。
和至南阳，袁术利虞为援，留和不遣，许兵至俱西，令和为书与虞。
虞得书，遣数千骑诣和。
公孙瓒知术有异志，止之，虞不听。
瓒恐术闻而怨之，亦遣其从弟越将千骑诣术。
而阴教术执和，夺其兵，由是虞、瓒有隙。
和逃术来北，复为袁绍所留。
术遣孙坚击董卓未返，绍以会稽周昂为豫州刺史，袭夺坚阳城。
袁术遣公孙越助坚攻昂，越为流矢所中死。
公孙瓒怒曰：余弟死，祸起于绍。
术结公孙瓒而绍连刘表，豪杰多附于绍。
沛人张鲁，自祖父陵以来世为五斗米道，客居于蜀。
焉上书言：米贼断道，不得复通。
又托他事杀州中豪强王咸、李权等十余人，以立威刑。
犍为太守任岐及校尉贾龙由此起兵攻焉，焉击杀岐、龙。
汉孝献皇帝初平三年（壬申公元192年）。
春，正月，丁丑，赦天下。
董卓遣牛辅将兵屯陕，辅分遣校尉北地李傕、张掖郭汜、武威张济将步骑数万击破朱俊于中牟，因掠陈留、颍川诸县，所过杀虏无遗。
袁绍自出拒公孙瓒，与瓒战于界桥南二十里。
绍令麹义领精兵八百先登，强弩千张夹承之。
曹操军顿丘，于毐等攻东武阳。
司徒王允与司隶校尉黄琬、仆射士孙瑞、尚书杨瓒密谋诛卓。
夏，四月，丁巳，帝有疾新愈，大会未央殿。
卓之死也，左中郎将高阳侯蔡邕在王允坐，闻之惊叹。
允勃然叱之曰：董卓，国之大贼。
几亡汉室。
君为王臣，所宜同疾，而怀其私遇，反相伤痛，岂不共为逆哉。
即收付廷尉。
邕谢曰：身虽不忠，古今大义，耳所厌闻，口所常玩，岂当背国而向卓也。
愿黥首刖足，继成汉史。
士大夫多矜救之，不能得。
太尉马日磾谓允曰：伯喈旷世逸才，多识汉事，当续成后史，为一代大典；而所坐至微。
诛之，无乃失人望乎。
允曰：昔武帝不杀司马迁，使作谤书流于后世。
方今国祚中衰，戎马在郊，不可令佞臣执笔在幼主左右，既无益圣德，复使吾党蒙其讪议。
日磾退而告人曰：王公其无后乎。
善人，国之纪也；制作，国之典也；灭纪废典，其能久乎。
邕遂死狱中。
初，黄门侍郎荀攸与尚书郑泰、侍中种辑等谋曰：董卓骄忍无亲，虽资强兵，实一匹夫耳，可直刺杀也。
五月，以征西将军皇甫嵩为车骑将军。
初，吕布劝王允尽杀董卓部曲，允曰：此辈无罪，不可。
允始与士孙瑞议，特下诏赦卓部曲，既而疑曰：部曲从其主耳。
傕、汜屯南宫掖门，杀太仆鲁馗、大鸿胪周奂、城门校尉崔烈、越骑校尉王颀。
吏民死者万余人，狼藉满道。
王允扶帝上宣平门避兵，傕等于城门下伏地叩头，帝谓傕等曰：卿等放兵纵横，欲何为乎。
傕等曰：董卓忠于陛下，而无故为吕布所杀，臣等为卓报仇，非敢为逆也。
请事毕诣廷尉受罪。
傕等围门楼，共表请司徒王允出，问：太师何罪。
允穷蹙，乃下见之。
己未，赦天下，以李傕为扬武将军，郭汜为扬烈将军，樊稠等皆为中郎将。
傕等收司隶校尉黄琬，下狱。
杀之。
初，王允以同郡宋翼为左冯翊，王宏为右扶风，傕等欲杀允，恐二郡为患，乃先征翼、宏。
傕等以贾诩为左冯翊，欲侯之。
诩曰：此救命之计，何功之有。
固辞不受。
又以为尚书仆射，诩曰：尚书仆射，官之师长，天下所望，诩名不素重，非所以服人也。
乃以为尚书。
吕布自武关奔南阳，袁术待之甚厚。
布自恃有功于袁氏，恣兵钞掠。
术患之，布不自安，去从张杨于河内。
李傕等购求布急，布又逃归袁绍。
丙子，以前将军赵谦为司徒。
秋，七月，庚子，以太尉马日磾为太傅，录尚书事；八月，以车骑将军皇甫嵩为太尉。
诏太傅马日磾、太仆赵岐杖节镇抚关东。
九月，以李傕为车骑将军、领司隶校尉、假节；郭汜为后将军，樊稠为右将军，张济为骠骑将军，皆封侯。
傕、汜、稠筦朝政，济出屯弘农。
司徒赵谦罢。
甲申，以司空淳于嘉为司徒，光禄大夫杨彪为司空，录尚书事。
冬，十月，荆州刺史刘表遣使贡献。
以表为镇南将军、荆州牧，封成武侯。
十二月，太尉皇甫嵩免，以光禄大夫周忠为太尉，参录尚书事。
定陶董昭说杨曰：袁、曹虽为一家，势不久群。
公孙瓒复遣兵击袁绍，至龙湊，绍击破之。
瓒遂还幽州，不敢复出。
汉孝献皇帝初平四年（癸酉公元193年）。
春，正月，甲寅朔，日有食之。
丁卯，赦天下。
曹操军甄城。
袁术为刘表所逼，引兵屯封丘，黑山别部及匈奴於扶罗皆附之。
曹操击破术军，遂围封丘。
术走襄邑，又走宁陵。
操追击，连破之。
术走九江，扬州剌史陈瑀拒术不纳。
术退保阴陵，集兵于淮北，复进向寿春。
瑀惧，走归下邳，术遂领其州，兼称徐州伯。
李傕欲结术为援，以术为左将军，封阳翟侯，假节。
袁绍与公孙瓒所置青州刺史田楷连战二年，士卒疲困，粮食并尽，互掠百姓，野无青草。
绍以其子谭为青州刺史，楷与战，不胜。
会赵岐来和解关东，瓒乃与绍和亲，各引兵去。
三月，袁绍在薄落津。
魏郡兵反，与黑山贼于毐等数万人共覆邺城，杀其太守。
绍还屯斥丘。
夏，曹操还军定陶。
徐州治中东海王朗及别驾琅邪赵昱说刺史陶谦曰：求诸侯莫如勤王，今天子越在西京，宜遣使奉贡。
六月，扶风大雨雹。
华山崩裂。
太尉周忠免，以太仆朱俊为太尉，录尚书事。
下邳阙宣聚众数千人，自称天子。
陶谦击杀之。
大雨，昼夜二十余日，漂没民居。
前太尉曹嵩避难在琅邪，其子操令泰山太守应邵迎之。
操攻郯不能克，乃去，攻取虑、睢陵、夏丘，皆屠之，鸡犬亦尽，墟邑无复行人。
冬，十月，辛丑，京师地震。
有星孛于天市。
司空杨彪免。
丙午，以太常赵温为司空，录尚书事。
会诏遣使者段训增虞封邑，督六州事；拜瓒前将军，封易侯。
故常山相孙瑾、掾张逸、张瓒等相与就虞，骂瓒极口，然后同死。
诏拜畴为骑都尉。
畴北归无终，率宗族及他附从者数百人，扫地而盟曰：君仇不报，吾不可以立于世。
十二月，辛丑，地震。
司空赵温免。
乙巳，以卫尉张喜为司空。
汉孝献皇帝兴平元年（甲戌公元194年）。
春，正月，辛酉，赦天下。
甲子，帝加元服。
二月，戊寅，有司奏立长秋宫。
诏曰：皇妣宅兆未卜，何忍言后宫之选乎。
壬午，三公奏改葬皇妣王夫人，追上尊号曰灵怀皇后。
陶谦告急于田楷，楷与平原相刘备救之。
夏，四月，以腾为安狄将军，遂为安降将军。
曹操使司马荀彧、寿张令程昱守鄄城，复往攻陶谦，遂略地至琅邪、东海，所过残灭。
还，击破刘备于郯东。
谦恐，欲走归丹阳。
会陈留太守张邈叛操迎吕布，操乃引军还。
初，张邈少时，好游侠，袁绍、曹操皆与之善。
邈畏操终为绍杀己也，心不自安。
前九江太守陈留边让尝讥议操，操闻而杀之，并其妻子。
陈宫性刚直壮烈，内亦自疑，乃与从事中郎许汜、王楷及邈弟超共谋叛操。
豫州刺史郭贡率众数万来至城下，或言与吕布同谋，众甚惧。
贡求见荀彧，彧将往，惇等曰：君一州镇也，往必危，不可。
彧曰：贡与邈等，分非素结也，今来速，计必未定，及其未定说之，纵不为用，可使中立。
若先疑之，彼将怒而成计。
贡见彧无惧意，谓鄄城未易攻，遂引兵去。
是时，兖州郡县皆应布，唯鄄城、范、东阿不动。
布军降者言：陈宫欲自将兵取东阿，又使氾嶷取范。
昱至东阿，东阿令颍川枣祗已率厉吏民拒城坚守，卒完三城以待操。
五月，以扬武将军郭汜为后将军，安集将军樊稠为右将军，并开府如三公，合为六府，皆参选举。
李傕等各欲用其所举，若一违之，便忿愤喜怒。
主者患之，乃以次第用其所举。
先从傕起，汜次之，稠次之，三公所举，终不见用。
河西四郡以去凉州治远，隔以河寇，上书求别置州。
六月，丙子，诏以陈留邯郸商为雍州剌史，典治之。
乙酉晦，日有食之。
秋，七月，壬子，太尉朱俊免。
戊午，以太常杨彪为太尉，录尚书事。
甲子，以镇南将军杨定为安西将军，开府如三公。
八月，冯翊羌寇属县，郭汜、樊稠等率众破之。
吕布有别屯在濮阳西，曹操夜袭破之，未及还。
冬，十月，操至东阿。
程昱曰：意者将军殆临事而惧，不然，何虑之不深也。
十二月，司徒淳于嘉罢，以卫尉赵温为司徒，录尚书事。
马腾之攻李傕也，刘焉二子范、诞皆死。
议郎河南庞羲，素与焉善，乃募将焉诸孙入蜀。
徐州牧陶谦疾笃，谓别驾东海麋竺曰：非刘备不能安此州也。
备未敢当，曰：袁公路近在寿春，君可以州与之。
典农校尉下邳陈登曰：公路骄豪，非治乱之主。
初，太傅马日磾与赵岐俱奉使至寿春，岐守志不桡，袁术惮之。
日磾颇有求于术，术侵侮之，从日磾借节视之，因夺不还，条军中十余人，使促辟之。
日磾从术求去，术留不遣，又欲逼为军师。
日磾病其失节，呕血而死。
初，孙坚娶钱唐吴氏，生四男策、权、翊、匡及一女。
坚从军于外，留家寿春。
策年十余岁，已交结知名。
舒人周瑜与策同年，亦英达夙成。
闻策声问，自舒来造焉，便推结分好，劝策徙居舒，策从之。
瑜乃推道旁大宅与策，升堂拜母，有无通共。
及坚死，策年十七，还葬曲阿；已乃渡江，居江都，结纳豪俊，有复仇之志。
丹阳太守会稽周昕与袁术相恶，术上策舅吴景领丹阳太守，攻昕，夺其郡，以策从兄贲为丹阳都尉。
策以母弟托广陵张纮，径到寿春见袁术。
涕泣言曰：亡父昔从长沙入讨董卓，与明使君会于南阳，同盟结好，不幸遇难，勋业不终。
策感惟先人旧恩，欲自凭结，愿明使君垂察其城。
术甚奇之，然未肯还其父兵，谓策曰：孤用贵舅为丹阳太守，贤从伯阳为都尉，彼精兵之地，可还依召募。
策遂与汝南吕范及族人孙河迎其母诣曲阿，依舅氏。
因缘召募，得数百人，而为泾县大帅祖郎所袭，几至危殆，于是复往见术。
术以坚余兵千余人还策，表拜怀义校尉。
策骑士有罪，逃入术营，隐于内厩。
策指使人就斩之，讫，诣术谢。
术曰：兵人好叛，当共疾之，何为谢也。
由是军中益畏惮之。
术初许以策为九江太守，已而更用丹阳陈纪。
后术欲攻徐州，从庐江太守陆康求米三万斛；康不与。
术大怒，遣策攻康，谓曰：前错用陈纪，每恨本意不遂。
今若得康，庐江真卿有也。
策攻康，拔之，术复用其故吏刘勋为太守。
策益失望。
州旧治寿春，术已据之，繇欲南渡江，吴景、孙贲迎置曲阿。
汉孝献皇帝兴平二年（乙亥公元195年）。
春，正月，癸丑，赦天下。
曹操败吕布于定陶。
诏即拜袁绍为右将军。
帝使侍中、尚书和傕、汜，傕、汜不从。
暹曰：将军计定矣。
夏，四月，甲子，立贵人琅邪伏氏为皇后，以后父侍中完为执金吾。
杨彪曰：群臣共斗，一人劫天子，一人质公卿，可行乎。
帝求米五斗、牛骨五具以赐左右。
傕信巫觋厌胜之术，常以三牲祠董卓于省门外。
每对帝或言明陛下”，或言明帝”，为帝说郭汜无状，帝亦随其意应答之。
傕喜，自谓良得天子欢心也。
闰月，己卯，帝使谒者仆射皇甫郦和傕、汜。
辛巳，以车骑将军李傕为大司马，在三公之右。
李傕、郭汜相攻连月，死者以万数。
傕兵数百人，皆持大戟在乘舆车前，兵欲交，侍中刘艾大呼曰：是天子也。
使侍中杨琦高举车帷，帝曰：诸君何敢迫近至尊邪。
丙寅，以张济为票骑将军，开府如三公；郭汜为车骑将军，杨定为后将军，杨奉为兴义将军。
皆封列侯。
又以故牛辅部曲董承为安集将军。
汜不从。
八月，甲辰，车驾幸新丰。
曹操围雍丘，张邈诣袁术求救，未至，为其下所杀。
冬，十月，以曹操为兖州牧。
戊戌，郭汜党夏育、高硕等谋胁乘舆西行。
侍中刘艾见火起不止，请帝出幸一营以避火。
杨定、董承将兵迎天子幸杨奉营，夏育等勒兵欲止乘舆，杨定、杨奉力战，破之，乃得出。
壬寅，行幸华阴。
张济与杨奉、董承不相平，乃复与傕、汜合。
壬申，帝露次曹阳。
承、奉乃谲傕等与连和，而密遣间使至河东，招故白波帅李乐、韩暹、胡才及南匈奴右贤王去卑。
并率其众数千骑来，与承、奉共击傕等，大破之，斩首数千级。
于是董承等以新破傕等，可复东引。
庚申，车驾发东，董承、李乐卫乘舆，胡才、杨奉、韩暹、匈奴右贤王于后为拒。
傕等复来战，奉等大败，死者甚于东涧。
光禄勋邓渊、廷尉宣璠、少府田芬、大司农张义皆死。
司徒赵温、太常王绛、卫尉周忠、司隶校尉管郃为傕所遮，欲杀之，贾诩曰：此皆大臣，卿奈何害之。
乃止。
李乐曰：事急矣，陛下宜御马。
上曰：不可舍百官而去，此何辜哉。
兵相连缀四十里，方得至陕，乃结营自守。
傕见河北有火，遣骑候之，适见上渡河，呼曰：汝等将天子去邪。
董承惧射之，以被为幔。
既到大阳，幸李乐营。
河内太守张杨使数千人负米来贡饷。
乙卯，张杨自野王来朝，谋以乘舆还雒阳；诸将不听，杨复还野王。
策说术曰：家有旧恩在东，愿助舅讨横江。
策渡江转斗，所向皆破，莫敢当其锋者。
百姓闻孙郎至，皆失魂魄。
长吏委城郭，窜伏山草。
及策至，军士奉令，不敢虏略，鸡犬菜茹，一无所犯，民乃大悦，竞以牛酒劳军。
策为人，美姿颜，能笑语，性阔达听受，善于用人，是以士民见者莫不尽心，乐为致死。
时彭城相薛礼、下邳相丹阳笮融依繇为盟主，礼据秣陵城，融屯县南，策皆击破之。
繇与策战，兵败，走丹徒。
丙辰，袁术表策行殄寇将军。
刘繇自丹徒将奔会稽，许劭曰：会稽富实，策之所贪，且穷在海隅，不可往也。
不如豫章，北连豫壤，西接荆州；若收合吏民，遣使贡献，与曹兖州相闻，虽有袁公路隔在其间，其人豺狼，不能久也。
足下受王命，孟德、景升必相救济。
繇从之。
初，陶谦以笮融为下邳相，使督广陵、下邳、彭城粮运。
刘繇使豫章太守朱皓攻袁术所用太守诸葛玄，玄退保西城。
及繇溯江西上，驻于彭泽，使融助皓攻玄。
许劭谓繇曰：笮融出军，不顾名义者也。
朱文明喜推诚以信人，宜使密防之。
融到，果诈杀皓，代领郡事。
繇进讨融，融败走，入山，为民所杀。
诏以前太傅掾华歆为豫章太守。
丹阳都尉朱治逐吴郡太守许贡而据其郡，贡南依山贼严白虎。
洪邑人陈容少亲慕洪，时在绍坐，起谓绍曰：将军举大事，欲为天下除暴，而先诛忠义，岂合天意。
臧洪发举为郡将，奈何杀之。
绍惭，使人牵出，谓曰：汝非臧洪俦，空复尔为。
容顾曰：仁义岂有常，蹈之则君子，背之则小人。
今日宁与臧洪同日而死，不与将军同日而生也。
遂复见杀。
在坐无不叹息，窃相谓曰：如何一日杀二烈士。
先是有童谣曰：燕南垂，赵北际，中央不合大如砺，唯有此中可避世。
南单于於扶罗死，弟呼厨泉立，居于平阳。
汉孝献皇帝建安元年（丙子公元196年）。
春，正月，癸酉，大赦，改元。
董承、张杨欲以天子还雒阳，杨奉、李乐不欲，由是诸将更相疑贰。
二月，韩暹攻董承，承奔野王。
韩暹屯闻喜，胡才、杨奉之坞乡。
胡才欲攻韩暹，上使人谕止之。
汝南、颍川黄巾何仪等拥众附袁术，曹操击破之。
张杨使董承先缮修雒阳宫。
太仆赵岐为承说刘表，使遣兵诣雒阳，助修宫室；军资委输，前后不绝。
夏，五月，丙寅，帝遣使至杨奉、李乐、韩暹营，求送至雒阳，奉等从诏。
六月乙未，车驾幸闻喜。
布将河内郝萌夜攻布，布科头袒衣，走诣都督高顺营。
顺即严兵入府讨之，萌败走；比明，萌将曹性击斩萌。
庚子，杨奉、韩暹奉帝东还，张杨以粮迎道路。
秋，七月，甲子，车驾至雒阳，幸故中常侍赵忠宅。
丁丑，大赦。
八月，辛丑，幸南宫杨安殿。
张杨以为己功，故名其殿曰杨安。
杨谓诸将曰：天子当与天下共之，朝廷自有公卿大臣，杨当出扞外难。
遂还野王。
杨奉亦出屯梁，韩暹、董承并留宿卫。
癸卯，以安国将军张杨为大司马，杨奉为车骑将军，韩暹为大将军、领司隶校尉，皆假节钺。
术聘处士张范，范不往，使其弟承谢之。
术谓承曰：孤以土地之广，士民之众，欲徼福齐桓，拟迹高祖，何如。
承曰：在德不在强。
夫用德以同天下之欲，虽由匹夫之资而兴霸王之功，不足为难。
若苟欲僭拟，干时而动，众之所弃，谁能兴之。
术不悦。
孙策闻之，与术书曰：成汤讨桀称有夏多罪’，武王伐纣曰殷有重罚’，此二主者，虽有圣德，假使时无失道之过，无由逼而取也。
曹操在许，谋迎天子。
议郎董昭，以杨奉兵马最强而少党援，作操书与奉曰：吾与将军闻名慕义，便推赤心。
今将军拔万乘之艰难，反之旧都，翼佐之功，超世无畴，何其休哉。
方今群凶猾夏，四海未宁，神器至重，事在维辅；必须众贤，以清王轨，诚非一人所能独建。
心腹四支，实相恃赖，一物不备，则有阙焉。
将军当为内主，吾为外援。
今吾有粮，将军有兵，有无相通，足以相济，死生契阔，相与共之。
奉得书喜悦，语诸将军曰：兖州诸军近在许耳，有兵有粮，国家所当依仰也。
遂共表操为镇东将军，袭父爵费亭侯。
操引董昭并坐，问曰：今孤来此，当施何计。
昭曰：将军兴义兵以诛暴乱，入朝天子，辅翼王室，此五霸之功也。
此下诸将，人殊意异，未必服从。
今留匡弼，事势不便，惟有移驾幸许耳。
然朝廷播越，新还旧京，远近跂望，冀一朝获安，今复徙驾，不厌众心。
夫行非常之事，乃有非常之功，愿将军算其多者。
操曰：此孤本志也。
杨奉近在梁耳，闻其兵精，得无为孤累乎。
昭曰：奉少党援，心相凭结，镇东、费亭之事，皆奉所定，宜时遣使厚遗答谢，以安其意。
说京都无粮，欲车驾暂幸鲁阳，鲁阳近许，转运稍易，可无县乏之忧。
奉为人勇而寡虑，必不见疑，比使往来，足以定计，奉何能为累。
操曰：善。
即遣使诣奉。
庚申，车驾出轘辕而东，遂迁都许。
己巳，幸曹操营，以操为大将军，封武平侯。
始立宗庙社稷于许。
孙策将取会稽。
吴人严白虎等众各万余人，处处屯聚，诸将欲先击白虎等。
会稽功曹虞翻说太守王朗曰：策善用兵，不如避之。
策自领会稽太守，复命虞翻为功曹，待以交友之礼。
策好游猎，翻谏曰：明府喜轻出微行，从官不暇严，吏卒常苦之。
夫君人者不重则不威，故：白龙鱼服，困于豫且；白蛇自放，刘季害之。
愿少留意。
策曰：君言是也。
然不能改。
九月，司徒淳于嘉、太尉杨彪、司空张喜皆罢。
车驾之东迁也，杨奉自梁欲邀之，不及。
冬，十月，曹操征奉，奉南奔袁术，遂攻其梁屯，拔之。
操以荀彧为侍中，守尚书令。
操问彧以策谋之士，彧荐其从子蜀郡太守攸及颍川郭嘉。
黄巾来寇，融战败，走保都昌。
袁术畏吕布为己害，乃为子求婚，布复许之。
术遣将纪灵等步骑三万攻刘备，备求救于布。
诸将谓布曰：将军常欲杀刘备，今可假手于术。
布曰：不然。
术若破备，则北连泰山诸将，吾为在术围中，不得不救也。
便率步骑千余驰往赴之。
灵等闻布至，皆敛兵而止。
布屯沛城西南，遣铃下请灵等，灵等亦请布，布往就之，与备共饮食。
布谓灵等曰：玄德，布弟也，为诸君所困，故来救之。
布性不喜合斗，喜解斗耳。
乃令军候植戟于营门，布弯弓顾曰：诸君观布射戟小支，中者当各解兵，不中可留决斗。
布即一发，正中戟支。
灵等皆惊，言：将军天威也。
明日复欢会，然后各罢。
初，备在豫州，举陈郡袁涣为茂才。
涣为吕布所留，布欲使涣作书骂辱备，涣不可，再三强之，不许。
布大怒，以兵胁涣曰：为之则生，不为则死。
涣颜色不变，笑而应之曰：涣闻唯德可以辱人，不闻以骂。
使彼固君子邪，且不耻将军之言；彼诚小人邪，将复将军之意，则辱在此不在于彼。
且涣他日之事刘将军，犹今日之事将军也，如一旦去此，复骂将军，可乎。
布惭而止。
张济自关中引兵入荆州界，攻穰城，为流矢所中死。
初，帝既出长安，宣威将军贾诩上还印绶，往依段煨于华阴。
平原祢衡，少有才辩，而尚气刚傲，孔融荐之于曹操。
汉孝献皇帝建安二年（丁丑公元197年）。
春，正月，曹操讨张绣，军于淯水，绣举众降。
绍外宽内忌，用人而疑之，所任唯亲戚子弟，公外易简而内机明，用人无疑，唯才所宜，不问远近，此度胜也。
嘉又曰：绍方北击公孙瓒，可因其远征，东取吕布。
袁术称帝于寿春，自称仲家，以九江太守为淮南尹，置公卿百官，郊祀天地。
沛相陈珪，球弟子也，少与术游。
术以书召珪，又劫质其子，期必致珪。
珪答书曰：曹将军兴复典刑，将拨平凶慝，以为足下当戮力同心。
匡翼汉室。
而阴谋不轨，以身试祸，欲吾营私阿附，有死不能也。
术欲以故兖州刺史金尚为太尉，尚不许而逃去，术杀之。
三月，诏将作大匠孔融持节拜袁绍大将军，兼督冀、青、幽、并四州。
夏，五月，蝗。
袁术遣使者韩胤以称帝事告吕布，因求迎妇，布遣女随之。
陈珪恐徐、扬合从，为难未已，往说布曰：曹公奉迎天子，辅赞国政，将军宜与协同策谋，共存大计。
今与袁术结婚，必受不义之名，将有累卵之危矣。
陈珪欲使子登诣曹操，布固不肯。
会诏以布为左将军，操复遗布手书，深加尉纳。
布大喜，即遣登奉章谢恩，并答操书。
登见操，因陈布勇而无谋，轻于去就，宜早图之。
操曰：布狼子野心，诚难久养，非卿莫究其情伪。
即增珪秩中二千石，拜登广陵太守。
临别，操执登手曰：东方之事，便以相付。
令阴合部众以为内应。
始，布因登求徐州牧不得，登还，布怒，拔戟斫几曰：卿父劝吾协同曹操，绝婚公路；今吾所求无获，而卿父子并显重，但为卿所卖耳。
登不为动容，徐对之曰：登见曹公言：养将军譬如养虎，当饱其肉，不饱则将噬人。
公曰：不如卿言。
譬如养鹰，饥即为用，饱则飏去。
其言如此。
布意乃解。
袁术遣其大将张勋、桥蕤等与韩暹、杨奉连势，步骑数万趣下邳，七道攻布。
泰山贼帅臧霸袭琅邪相萧建于莒，破之。
霸得建资实，许以赂布而未送，布自往求之。
其督将高顺谏曰：将军威名宣播，远近所畏，何求不得，而自行求赂。
万一不克，岂不损邪。
布不从。
既至莒，霸等不测往意，固守拒之，无获而还。
曹操遣议郎王誧以诏书拜孙策为骑都尉，袭爵乌程侯，领会稽太守，使与吕布及吴郡太守陈瑀共讨袁术。
策治严，行到钱唐，瑀阴图袭策，潜结祖郎、严白虎等，使为内应。
策觉之，遣其将吕范、徐逸攻瑀于海西；瑀败，单骑奔袁绍。
初，陈王宠有勇，善弩射。
冬，十一月，曹操复攻张绣，拔湖阳，禽刘表将邓济；又攻舞阴，下之。
颍川杜袭、赵俨、繁钦避乱荆州，刘表俱待以宾礼。
阳安都尉江夏李通妻伯父犯法，俨收治，致之大辟。
时杀生之柄，决于牧守，通妻子号泣以请其命。
通曰：方与曹公戮力，义不以私废公。
嘉俨执宪不阿，与为亲交。
汉孝献皇帝建安三年（戊寅公元198年）。
春，正月，曹操还许。
夏，四月，使谒者仆射裴茂诏关中诸将段煨等讨李傕，夷其三族。
以煨为安南将军，封閺乡侯。
绣之追操也，贾诩止之曰：不可追也，追必败。
绣不听，进兵交战，大败而还。
诩登城谓绣曰：促更追之，更战必胜。
诩曰：兵势有变，促追之。
吕布复与袁术通，遣其中郎将高顺及北地太守雁门张辽攻刘备。
曹操遣将军夏侯惇救之，为顺等所败。
秋，九月，顺等破沛城，虏备妻子，备单身走。
曹操欲自击布，诸将皆曰：刘表、张绣在后，而远袭吕布，其危必也。
荀攸曰：表、绣新破，势不敢动。
布骁猛，又恃袁术，若从横淮、泗间，豪杰必应之。
操曰：善。
此行，泰山屯帅臧霸、孙观、吴敦、尹礼、昌豨等皆附于布。
操与刘备遇于梁，进至彭城。
布见操曰：今日已往，天下定矣。
操谓陈宫曰：公台平生自谓智有余，今竟何如。
宫指布曰：是子不用宫言，以至于此。
若其见从，亦未必为禽也。
操曰：奈卿老母何。
宫曰：宫闻以孝治天下者不害人之亲。
老母存否，在明公，不在宫也。
操曰：奈卿妻子何。
宫曰：宫闻施仁政于天下者不绝人之祀，妻子存否，在明公，不在宫也。
操未复言。
宫请就刑，遂出，不顾，操为之泣涕，并布、顺皆缢杀之，传首许市。
操召陈宫之母，养之终其身，嫁宫女，抚视其家，皆厚于初。
前尚书令陈纪、纪子群在布军中，操皆礼用之。
张辽将其众降，拜中郎将。
臧霸自亡匿，操募索得之，使霸招吴敦、尹礼、孙观等，皆诣操降。
操乃分琅邪、东海为城阳、利城、昌虑郡，悉以霸等为守、相。
初，操在兖州，以徐翕、毛晖为将。
刘表与袁绍深相结约。
治中邓羲谏表，表曰：内不失贡职，外不背盟主，此天下之达义也。
治中独何怪乎。
羲乃辞疾而退。
长沙太守张羡，性屈强，表不礼焉。
郡人桓阶说羡举长沙、零陵、桂阳三郡以拒表，遣使附于曹操，羡从之。
袁术以周瑜为居巢长，以临淮鲁肃为东城长。
瑜、肃知术终无所成，皆弃官渡江从孙策。
策以瑜为建威中郎将。
肃因家于曲阿。
曹操表征王朗，策遣朗还。
操以朗为谏议大夫，参司空军事。
刘繇之奔豫章也，太史慈遁于芜湖山中，自称丹阳太守。
策已定宣城以东，惟泾以西六县未服，慈因进住泾县，大为山越所附。
慈曰：慈有不赦之罪，将军量同桓、文，当尽死以报德。
答曰：不过六十日。
汉孝献皇帝建安四年（己卯公元199年）。
渔阳田豫说太守鲜于辅曰：曹氏奉天子以令诸侯，终能定天下，宜早从之。
辅乃率其众以奉王命。
诏以辅为建忠将军，都督幽州六郡。
初，乌桓王丘力居死，子楼班年少，从子蹋顿有武略，代立，总摄上谷大人难楼、辽东大人苏仆延、右北平大人乌延等。
袁绍攻公孙瓒，蹋顿以乌桓助之。
眭固屯射犬。
夏，四月，曹操进军临河，使将军史涣、曹仁渡河击之。
仁，操从弟也。
固自将兵北诣袁绍求救，与涣、仁遇于犬城，涣、仁击斩之。
操遂济河，围射犬。
射犬降，操还军敖仓。
初，操在兖州举魏种孝廉。
兖州叛，操曰：唯魏种且不弃孤。
及闻种走，操怒曰：种不南走越，北走胡，不置汝也。
即下射犬，生禽种，操曰：唯其才也。
释其缚而用之，以为河内太守，属以河北事。
以卫将军董承为车骑将军。
沮授谏曰：近讨公孙瓒，师出历年，百姓疲敝，仓库无积，未可动也。
秋，八月，操进军黎阳，使臧霸等将精兵入青州以扞东方，留于禁屯河上。
九月，操还许，分兵守官渡。
关中诸将以袁、曹方争，皆中立顾望。
凉州牧韦端使从事天水杨阜诣许，阜还，关右诸将问：袁、曹胜败孰在。
阜曰：袁公宽而不断，好谋而少决；不断则无威，少决则后事，今虽强，终不能成大业。
曹公有雄才远略，决机无疑，法一而兵精，能用度外之人，所任各尽其力，必能济大事者也。
曹操使治书侍御史河东卫觊镇抚关中，时四方大有还民，关中诸将多引为部曲。
从事中郎南阳韩嵩、别驾零陵刘先说表曰：今两雄相持，天下之重在于将军。
岂可拥甲十万，坐观成败，求援而不能助，见贤而不肯归。
曹操善用兵，贤俊多归之，其势必举袁绍，然后移兵以向江、汉，恐将军不能御也。
上缭甚富实，愿君伐之，请出兵以为外援。
策收得勋兵二千余人，船千艘，遂进击黄祖。
十二月，辛亥，策军至沙羡，刘表遣从子虎及南阳韩睎，将长矛五千来救祖。
甲寅，策与战，大破之，斩睎。
祖脱身走，获其妻子及船六千艘，士卒杀溺死者数万人。
歆曰：孤不如王会稽。
孙盛曰：歆既无夷、皓韬邈之风，又失王臣匪躬之操，桡心于邪儒之说，交臂于陵肆之徒，位夺节堕，咎孰大焉。
会稽功曹魏腾尝策意，策将杀之，众忧恐，计无所出。
策母吴夫人倚大井谓策曰：汝新造江南，其事未集，方当优贤礼士，舍过录功。
魏功曹在公尽规，汝今日杀之，则明日人皆叛汝。
吾不忍见祸之及，当先投此井中耳。
策大惊，遽释腾。
曹操复屯官渡。
初，车骑将军董承称受帝衣带中密诏，与刘备谋诛曹操。
汉孝献皇帝建安五年（庚辰公元200年）。
操曰：刘备，人杰也，今不击，必为后患。
郭嘉曰：绍性迟而多疑，来必不速。
沮授临行，会其宗族，散资财以与之曰：势存则威无不加，势亡则不保一身，哀哉。
其弟宗曰：曹操士马不敌，君何惧焉。
授曰：以曹操之明略，又挟天子以为资，我虽克伯珪，众实疲敝，而主骄将忲，军之破败，在此举矣。
扬雄有言：六国蚩蚩，为嬴弱姬。
其今之谓乎。
振威将军程昱以七百兵守鄄城。
曹操欲益昱兵二千，昱不肯，曰：袁绍拥十万众，自以所向无前，今见昱少兵，必轻易，不来攻。
袁绍遣其将颜良攻东郡太守刘延于白马，沮授曰：良性促狭，虽骁勇，不可独任。
绍不听。
夏，四月，曹操北救刘延。
绍渡河追之，沮授谏曰：胜负变化，不可不详。
今宜留屯延津；分兵官渡，若其克获，还迎不晚，设其有难，众弗可还。
绍弗从。
授临济叹曰：上盈其志，下务其功，悠悠黄河，吾其济乎。
遂以疾辞。
绍不许而意恨之，复省其所部，并属郭图。
初，操壮关羽之为人，而察其心神无久留之意，使张辽以其情问之，羽叹曰：吾极知曹公待我厚；然吾受刘将军恩，誓以共死，不可背之。
操还军官渡，阎柔遣使诣操，操以柔为乌桓校尉。
鲜于辅身见操于官渡，操以辅为右度辽将军，还镇幽土。
广陵太守陈登治射阳，孙策西击黄祖，登诱严白虎余党，图为后害，策还击登，军到丹徒，须待运粮。
秋，七月，立皇子冯为南阳王；壬午，冯薨。
汝南黄巾刘辟等叛曹操应袁绍，绍遣刘备将兵助辟，郡县多应之。
绍遣使拜阳安都尉李通为征南将军，刘表亦阴招之，通皆拒焉。
或劝通从绍，通按剑叱之曰：曹公明哲，必定天下；绍虽强盛，终为之虏耳。
吾以死不贰。
即斩绍使，送印绶诣操。
通急录户调，朗陵长赵俨见通曰：方今诸郡并叛，独阳安怀附，复趣收其绵绢，小人乐乱，无乃不可乎。
通曰：公与袁绍相持甚急，左右郡县背叛乃尔，若绵绢不调送，观听者必谓我顾望，有所须待也。
俨曰：诚亦如君虑，然当权其轻重。
小缓调，当为君释此患。
乃书与荀彧曰：今阳安郡百姓困穷，邻城并叛，易用倾荡，乃一方安危之机也。
且此郡人执守忠节，在险不贰，以为国家宜垂慰抚。
而更急敛绵绢，何以劝善。
彧即白操，悉以绵绢还民，上下欢喜，郡内遂安。
通击群贼瞿恭等，皆破之。
遂定淮、汝之地。
曹仁曰：南方以大将军方有目前急，其势不能相救，刘备以强兵临之，其背叛故宜也。
九月，庚午朔，日有食之。
曹操出兵与袁绍战，不胜，复还，坚壁。
冬，十月，绍复遣车运谷，使其将淳于琼等将兵万余人送之，宿绍营北四十里。
沮授说绍：可遣蒋奇别为支军于表，以绝曹操之钞。
绍不从。
许攸曰：曹操兵少而悉师拒我，许下余守，势必空弱。
若分遣轻军，星行掩袭，许可拔也。
许拔，则奉迎天子以讨操，操成禽矣。
如其未溃，可令首尾奔命，破之必也。
绍不从，曰：吾要当先取操。
会攸家犯法，审配收系之，攸怒，遂奔操。
操闻攸来，跣出迎之，抚掌笑曰：子卿远来，吾事济矣。
既入坐，谓操曰：袁氏军盛，何以待之。
今有几粮乎。
操曰：尚可支一岁。
攸曰：无是，更言之。
又曰：可支半岁。
攸曰：足下不欲破袁氏邪。
何言之不实也。
操曰：向言戏之耳。
其实可一月，为之奈何。
攸曰：公孤军独守，外无救援而粮谷已尽，此危急之日也。
袁氏辎重万余乘，在故市、乌巢，屯军无严备，若以轻兵袭之，不意而至，燔其积聚，不过三日，袁氏自败也。
操大喜，乃留曹洪、荀攸守营，自将步骑五千人，皆用袁军旗帜，衔枚缚马口，夜从间道出，人抱束薪，所历道有问者，语之曰：袁公恐曹操钞略后军，遣军以益备。
闻者信以为然，皆自若。
既至，围屯，大放火，营中惊乱。
会明，琼等望见操兵少，出陈门外，操急击之，琼退保营，操遂攻之。
绍闻操击琼，谓其子谭曰：就操破琼，吾拔其营，彼固无所归矣。
乃使其将高览、张郃等攻操营。
郃曰：曹公精兵往，必破琼等，琼等破，则事去矣，请先往救之。
郭图固请攻操营。
郃曰：曹公营固，攻之必不拔。
若琼等见禽，吾属尽为虏矣。
绍但遣轻骑救琼，而以重兵攻操营，不能下。
授曰：冀州失策，自取奔北。
操收绍书中，得许下及军中人书，皆焚之，曰：当绍之强，孤犹不能自保，况众人乎。
或谓田丰曰：君必见重矣。
丰曰：公貌宽而内忌，不亮吾忠，而吾数以至言迕之，若胜而喜，犹能赦我，今战败而恚，内忌将发，吾不望生。
绍军士皆拊膺泣曰：向令田丰在此，必不至于败。
绍谓逄纪曰：冀州诸人闻吾军败，皆当念吾，惟田别驾前谏止吾，与众不同，吾亦惭之。
纪曰：丰闻将军之退，拊手大笑，喜其言之中也。
绍于是谓僚属曰：吾不用田丰言，果为所笑。
遂杀之。
初，曹操闻丰不从戎，喜曰：绍必败矣。
及绍奔遁，复曰：向使绍用其别驾计，尚未可知也。
冬，十月，辛亥，有星孛于大梁。
曹操闻孙策死，欲因丧伐之。
侍御史张纮谏曰：乘人之丧，既非古义，若其不克，成仇弃好，不如因而厚之。
操即表权为讨虏将军，领会稽太守。
太夫人问扬武都尉会稽董袭曰：江东可保不。
庐陵太守孙辅恐权不能保江东，阴遣人赍书呼曹操。
行人以告，权悉斩辅亲近，分其部曲，徙辅置东。
曹操表征华歆为议郎、参司空军事。
庐江太守李术不肯事权，而多纳其亡叛。
刘表攻张羡，连年不下。
表攻怿及零、桂，皆平之。
张鲁以刘璋暗懦，不复承顺，袭别部司马张脩，杀之而并其众。
璋怒，杀鲁母及弟，鲁遂据汉中，与璋为敌。
璋遣中郎将庞羲击之，不克。
璋以羲为巴郡太守，屯阆中以御鲁。
羲辄召汉昌賨民为兵，或构羲于璋，璋疑之。
赵韪数谏不从，亦恚恨。
汉孝献皇帝建安六年（辛巳公元201年）。
春，三月，丁卯朔，日有食之。
曹操就谷于安民。
以袁绍新破，欲以其间击刘表。
荀彧曰：绍既新败，其众离心，宜乘其困，遂定之。
而欲远师江、汉，若绍收其余烬，承虚以出人后，则公事去矣。
操乃止。
夏，四月，操扬兵河上，击袁绍仓亭军，破之。
秋，九月，操还许。
曹操遣夏侯渊、张辽围昌豨于东海，数月，粮尽，议引军还。
辽谓渊曰：数日已来，每行诸围，豨辄属目视辽，又其射矢更稀。
此必豨计犹豫，故不力战。
辽欲挑与语，倘可诱也。
乃使谓豨曰：公有命，使辽传之。
豨果下与辽语。
辽为说操神武，方以德怀四方，先附者受大赏，豨乃许降。
辽遂单身上三公山，入豨家，拜妻子，豨欢喜，随辽诣操。
操遣豨还。
赵韪围刘璋于成都。
东州人恐见诛灭，相与力战，韪遂败退，追至江州，杀之。
庞羲惧，遣吏程祁宣旨于其父汉昌令畿，索賨兵。
畿曰：郡合部曲，本不为乱，纵有谗谀，要在尽诚，若遂怀异志，不敢闻命。
羲更使祁说之，畿曰：我受牧恩，当为尽节；汝为郡吏，自宜效力。
不义之事，有死不为。
羲怒，使人谓畿曰：不从太守，祸将及家。
畿曰：乐羊食子，非无父子之恩，大义然也。
今虽羹祁以赐畿，畿啜之矣。
羲乃厚谢于璋。
璋擢畿为江阳太守。
朝廷闻益州乱，以五官中郎将牛亶为益州刺史。
民有地中得玉印者，群下欲尊鲁为汉宁王。
功曹巴西阎圃谏曰：汉川之民，户出十万，财富土沃，四面险固。
上匡天子，则为桓、文，次及窦融，不失富贵。
今承制署置，势足斩断，不烦于王。
愿且不称，勿为祸先。
鲁从之。
汉孝献皇帝建安七年（壬午公元202年）。
春，正月，曹操军谯，遂至浚仪，治睢阳渠。
遣使以太牢祀桥玄。
进军官渡。
初，绍有三子：谭、熙、尚。
绍后妻刘氏爱尚，数称于绍。
逄纪、审配素为谭所疾，辛评、郭图皆附于谭，而与配、纪有隙。
谭怒，杀逄纪。
秋，九月，曹操渡河攻谭。
曹操使司隶校尉钟繇围南单于于平阳，未拔而援至。
繇使新丰令冯翊张既说马腾，为言利害。
傅幹说腾曰：古人有言：顺道者昌，逆德者亡。
今曹公与袁氏相持，而高幹、郭援合攻河东。
汉孝献皇帝建安八年（癸未公元203年）。
春，二月，曹操攻黎阳，与袁谭、袁尚战于城下，谭、尚败走，还邺。
谭谓尚曰：我铠甲不精，故前为曹操所败。
别驾北海王脩率吏民自青州往救谭。
谭欲更还攻尚，脩曰：兄弟者，左右手也。
譬人将斗而断其右手，曰我必胜’，其可乎。
夫弃兄弟而不亲，天下其谁亲之。
彼谗人离间骨肉以求一朝之利，愿塞耳勿听也。
若斩佞臣数人，复相亲睦，以御四方，可横行于天下。
谭不从。
谭将刘询起兵漯阴以叛谭，诸城皆应之。
谭叹曰：今举州皆叛，岂孤之不德邪。
王脩曰：东莱太守管统，虽在海表，此人不反，必来。
后十余日，统果弃其妻子来赴谭，妻子为贼所杀。
谭更以统为乐安太守。
秋，八月，操击刘表，军于西平。
袁尚自将攻袁谭，大破之。
谭奔平原，婴城固守。
尚围之急，谭遣辛评弟毗诣曹操请救。
冬，十月，操至黎阳。
汉孝献皇帝建安九年（甲申公元204年）。
二月，袁尚复攻袁谭于平原，留其将审配、苏由守邺。
曹操进军至洹水，苏由欲为内应，谋泄，出奔操。
操进至邺，为土山、地道以攻之。
尚武安长尹楷屯毛城，以通上党粮道。
夏，四月，操留曹洪攻邺，自将击楷，破之而还。
又击尚将沮鹄于邯郸，拔之。
易阳令韩范、涉长梁岐皆举县降。
徐晃言于操曰：二袁未破，诸城未下者倾耳而听，宜旌赏二县以示诸城。
操从之，范、岐皆赐爵关内侯。
黑山贼帅张燕遣使求助，操拜平北将军。
五月，操毁土山、地道，凿堑围城，周回四十里，初令浅，示若可越。
尚果循西山来，东至阳平亭，去邺十七里，临滏水为营。
初，袁绍与操共起兵，绍问操曰：若事不辑，则方面何所可据。
操曰：足下意以为何如。
绍曰：吾南据河，北阻燕、代，兼戎狄之众，南向以争天下，庶可以济乎。
操曰：吾任天下之智力，以道御之，无所不可。
九月，诏以操领冀州牧。
操让还兖州。
许攸恃功骄嫚，尝于众坐呼操小字曰：某甲，卿非我，不得冀州也。
操笑曰：汝言是也。
然内不乐，后竟杀之。
冬，十月，有星孛于东井。
高幹以并州降，操复以幹为并州刺史。
曹操之围邺也，袁谭复背之，略取甘陵、安平、勃海、河间。
曹操表公孙度为武威将军，封永宁乡侯。
度曰：我王辽东，何永宁也。
忠曰：我辽东在沧海之东，拥兵百余万，又有扶余、濊貊之用。
当今之势，强者为右，曹操何得独为是也。
丹阳大都督妫览、郡丞戴员杀太守孙翊。
河子韶，年十七，收河余众屯京城。
汉孝献皇帝建安十年（乙酉公元205年）。
春，正月，曹操攻南皮，袁谭出战，士卒多死。
操欲缓之，议郎曹纯曰：今县师深入，难以持久，若进不能克，退必丧威。
乃自执桴鼓以率攻者，遂克之。
谭出走，追斩之。
郭嘉说操多辟青、冀、幽、并名士以为掾属，使人心归附，操从之。
官渡之战，袁绍使陈琳为檄书，数操罪恶，连及家世，极其丑诋。
及袁氏败，琳归操，操曰：卿昔为本初移书，但可罪状孤身，何乃上及父祖邪。
琳谢罪，操释之，使与陈留阮瑀俱管记室。
先是渔阳王松据涿郡，郡人刘放说松以地归操，操辟放参司空军事。
袁熙为其将焦触、张南所攻，与尚俱奔辽西乌桓。
夏，四月，黑山贼帅张燕率其众十余万降，封安国亭侯。
故安赵犊、霍奴等杀幽州刺史及涿郡太守，三郡乌桓攻鲜于辅于犷平。
冬，十月，高幹闻操讨乌桓，复以并州叛，执上党太守，举兵守壶关口。
河东太守王邑被征，郡掾卫固及中郎将范先等诣司隶校尉钟繇，请留之。
繇不许。
固等外以请邑为名，而内实与高幹通牒。
曹操谓荀彧曰：关西诸将，外服内贰，张晟寇乱殽、渑，南通刘表，固等因之，将为深害。
当今河东，天下之要地也，君为我举贤才以镇之。
彧曰：西平太守京兆杜畿，勇足以当难，智足以应变。
操乃以畿为河东太守。
钟繇促王邑交符，邑佩印绶，径从河北诣许自归。
卫固等使兵数千人绝陕津，杜畿至，数月不得渡。
秘书监、侍中荀悦作《申鉴》五篇，奏之。
悦，爽之兄子也。
时政在曹氏，天子恭己，悦志在献替，而谋无所用，故作是书。
其大略曰：。
汉孝献皇帝建安十一年（丙戌公元206年）。
春，正月，有星孛于北斗。
曹操自将击高幹，留其世子丕守邺，使别驾从事崔琰傅之。
曹操使陈郡梁习以别部司马领并州刺史。
秋，七月，武威太守张猛杀雍州刺史邯郸商，州兵讨诛之。
八月，曹操东讨海贼管承，至淳于，遣将乐进、李典击破之，承走入海岛。
昌豨复叛，操遣于禁讨斩之。
孙权击山贼麻、保二屯，平之。
汉孝献皇帝建安十二年（丁亥公元207年）。
春，二月，曹操自淳于还邺。
丁酉，操奏封大功臣二十余人，皆为列侯。
今深入征之，刘备必说刘表以袭许，万一为变，事不可悔。
及曹操定冀州，河间邢颙谓畴曰：黄巾起来，二十余年，海内鼎沸，百姓流离。
时方夏水雨，而滨海洿下，泞滞不通，虏亦遮守蹊要，军不得进。
操患之，以问田畴。
畴曰：此道，秋夏每常有水，浅不通车马，深不载舟船，为难久矣。
旧北平郡治在平冈，道出卢龙，达于柳城。
自建武以来，陷坏断绝，垂二百载，而尚有微径可从。
今虏将以大军当由无终，不得进而退，懈弛无备。
若嘿回军，从卢龙口越白檀之险，出空虚之地，路近而便，掩其不备，蹋顿可不战而禽也。
操曰：善。
乃引军还，而署大木表于水侧路傍曰：方今夏暑，道路不通，且俟秋冬，乃复进军”。
虏候骑见之，诚以为大军去也。
操令畴将其众为乡导，上徐无山，堑山堙谷，五百余里，经白檀，历平冈，步鲜卑庭，东指柳城。
未至二百里，虏乃知之。
尚、熙与蹋顿及辽西单于楼班、右北平单于能臣抵之等将数万骑逆军。
八月，操登白狼山，卒与虏遇，众甚盛。
操车重在后，被甲者少，左右皆惧。
操登高，望虏阵不整，乃纵兵击之；使张辽为先锋，虏众大崩，斩蹋顿及名王已下，胡、汉降者二十余万口。
辽东单于速仆丸与尚、熙奔辽东太守公孙康，其众尚有教千骑。
时天寒且旱，二百里无水，军又乏食，杀马数千匹以为粮，凿地入三十余丈方得水。
冬，十月，辛卯，有星孛于鹑尾。
乙巳，黄巾杀济南王赟。
十一月，曹操至易水，乌桓单于代郡普富卢、上郡那楼皆来贺。
师还，论功行赏，以五百户封田畴为亭侯。
畴曰：吾始为刘公报仇，率众遁逃，志义不立，反以为利，非本志也。
固让不受。
操知其至心，许而不夺。
操之北伐也，刘备说刘表袭许，表不能用。
及闻操还，表谓备曰：不用君言，故为失此大会。
备曰：今天下分裂，日寻干戈，事会之来，岂有终极乎。
若能应之于后者，则此未足为恨也。
是岁，孙权西击黄祖，虏其人民而还。
权母吴氏疾笃，引见张昭等，属以后事而卒。
刘备在荆州，访士于襄阳司马徽。
徽曰：儒生俗士，岂识时务，识时务者在乎俊杰。
此间自有伏龙、凤雏。
备问为谁，曰：诸葛孔明、庞士元也。
徐庶见备于新野，备器之。
庶谓备曰：诸葛孔明，卧龙也，将军岂愿见之乎。
备曰：君与俱来。
庶曰：此人可就见，不可屈致也，将军宜枉驾顾之。
亮曰：今曹操已拥百万之众，挟天子而令诸侯，此诚不可与争锋。
荆州并据汉、沔，利尽南海，东连吴、会，西通巴、蜀，此用武之国，而其主不能守，此殆天所以资将军也。
备曰：善。
司马徽，清雅有知人之鉴。
诸葛亮每至德公家，独拜床下，德公初不令止。
汉孝献皇帝建安十三年（戊子公元208年）。
春，正月，司徒赵温辟曹操子丕。
曹操还邺，作玄武池以肄舟师。
宁献策于权曰：今汉祚日微，曹操终为篡盗。
南荆之地，山川形便，诚国之西势也。
宁观刘表，虑既不远，儿子又劣，非能承业传基者也。
至尊当早图之，不可后操。
图之之计，宜先取黄祖。
祖今昏耄已甚，财谷并乏，左右贪纵，吏士心怨，舟船战具，顿废不修，怠于耕农，军无法伍。
至尊今往，其破可必。
一破祖军，鼓行而西，据楚关，大势弥广，即可渐规巴、蜀矣。
权深纳之。
张昭时在坐，难曰：今吴下业业，若军果行，恐必致乱。
宁谓昭曰：国家以萧何之任付君，君居守而忧乱，奚以希慕古人乎。
权举酒属宁曰：兴霸，今年行讨，如此酒矣，决以付卿。
卿但当勉建方略，令必克祖，则卿之功，何嫌张长史之言乎。
权遂西击黄祖。
权先作两函，欲以盛祖及苏飞首。
权为诸将置酒，甘宁下席叩头，血涕交流，为权言飞畴昔旧恩，宁不值飞，固已损骸于沟壑，不得致命于麾下。
今飞罪当夷戮，特从将军乞其首领。
权感其言，谓曰：今为君置之。
若走去何。
宁曰：飞免分裂之祸，受更生之恩，逐之尚必不走，岂当图亡哉。
若尔，宁头当代入函。
权乃赦之。
凌统怨宁杀其父操，常欲杀宁，权命统不得仇之，令宁将兵屯于它所。
夏，六月，罢三公官，复置丞相、御史大夫。
司马懿，少聪达，多大略。
崔琰谓其兄朗曰：君弟聪亮明允，刚断英特，非子所及也。
操闻而辟之，懿辞以风痹。
操怒，欲收之，懿惧，就职。
操使张辽屯长社，临发，军中有谋反者，夜，惊乱起火，一军尽扰。
辽谓左右曰：勿动。
是不一营尽反，必有造变者，欲以惊动人耳。
乃令军中：其不反者安坐。
辽将亲兵数十人中陈而立，有顷，皆定，即得首谋者，杀之。
辽在长社，于禁顿颍阴，乐进屯阳翟，三将任气，多共不协。
操使司空主簿赵俨并参三军，每事训谕，遂相亲睦。
初，前将军马腾与镇西将军韩遂结为异姓兄弟，后以部曲相侵，更为仇敌。
朝廷使司隶校尉钟繇、凉州刺史韦端和解之，征腾入屯槐里。
秋，七月，曹操南击刘表。
八月，丁未，以光禄勋山阳郗虑为御史大夫。
初，京兆脂习与融善，每戒融刚直太过，必罹世患。
及融死，许下莫敢收者。
习往抚尸曰：文举舍我死，吾何用生为。
操收习，欲杀之，既而赦之。
章陵太守蒯越及东曹掾傅巽等劝刘琮降操，曰：逆顺有大体，强弱有定势。
时刘备屯樊，琮不敢告备。
或劝备攻琮，荆州可得。
习凿齿论曰：刘玄德虽颠沛险难而信义愈明，势逼事危而言不失道。
追景升之顾，则情感三军；恋赴义之士，则甘与同败。
终济大业，不亦宜乎。
刘琮将王威说琮曰：曹操闻将军既降，刘备已走，必懈弛无备，轻先单进。
若给威奇兵数千，徼之于险，操可获也。
获操，即威震四海，非徒保守今日而已。
琮不纳。
操以江陵有军实，恐刘备据之，乃释辎重，轻军到襄阳。
闻备已过，操将精骑五千急追之，一日一夜行三百余里，及于当阳之长坂。
备弃妻子，与诸葛亮、张飞、赵云等数十骑走，操大获其人众辎重。
徐庶母为操所获，庶辞备，指其心曰：本欲与将军共图王霸之业者，以此方寸之地也。
今已失老母，方寸乱矣，无益于事，请从此别。
遂诣操。
张飞将二十骑拒后，飞据水断桥，瞋目横矛曰：身是张益德也，可来共决死。
操兵无敢近者。
或谓备：赵云已北走。
曹操进军江陵，以刘琮为青州刺史，封列侯，并蒯越等，侯者凡十五人。
释韩嵩之囚，待以交友之礼，使条品州人优劣，皆擢而用之。
以嵩为大鸿胪，蒯越为光禄勋，刘先为尚书，邓羲为侍中。
荆州大将南阳文聘别屯在外，琮之降也，呼聘，欲与俱。
聘曰：聘不能全州，当待罪而已。
生不负于孤弱，死无愧于地下。
初，袁绍在冀州，遣使迎汝南士大夫。
西平和洽以为：冀州土平民强，英桀所利，四战之地，不如荆州土险民弱，易依倚也。
冬，十月，癸未朔，日有食之。
曹操自江陵将顺江东下。
诸葛亮谓刘备曰：事急矣，请奉命求救于孙将军。
亮见权于柴桑，说权曰：海内大乱，将军起兵江东，刘豫州收众汉南，与曹操共争天下。
亮曰：豫州军虽败于长坂，今战士还者及关羽水军精甲万人，刘琦合江夏战士亦不下万人。
今治水军八十万众，方与将军会猎于吴。
长史张昭等曰：曹公，豺虎也，挟天子以征四方，动以朝廷为辞；今日拒之，事更不顺。
时周瑜受使至番阳，肃劝权召瑜还。
将军以神武雄才，兼仗父兄之烈，割据江东，地方数千里，兵精足用，英雄乐业，当横行天下，为汉家除残去秽；况操自送死，而可迎之邪。
是夜，瑜复见权曰：诸人徒见操书言水步八十万而各恐慑，不复料其虚实，便开此议，甚无谓也。
今以实校之：彼所将中国人不过十五六万，且已久疲；所得表众亦极七八万耳，尚怀狐疑。
夫以疲病之卒御狐疑之众，众数虽多，甚未足畏。
瑜得精兵五万，自足制之，愿将军勿虑。
权抚其背曰：公瑾，卿言至此，甚合孤心。
子布、元表诸人，各顾妻子，挟持私虑，深失所望；独卿与子敬与孤同耳，此天以卿二人赞孤也。
五万兵难卒合，已选三万人，船粮战具俱办。
卿与子敬、程公便在前发，孤当续发人众，多载资粮，为卿后援。
卿能办之者诚决，邂逅不如意，便还就孤，孤当与孟德决之。
遂以周瑜、程普为左右督，将兵与备并力逆操；以鲁肃为赞军校尉，助画方略。
刘备在樊口，日遣逻吏于水次候望权军。
吏望见瑜船，驰往白备，备遣人慰劳之。
瑜曰：有军任，不可得委署；傥能屈威，诚副其所望。
备乃乘单舸往见瑜问曰：今拒曹公，深为得计。
战卒有几。
瑜曰：三万人。
备曰：恨少。
瑜曰：此自足用，豫州但观瑜破之。
备欲呼鲁肃等共会语，瑜曰：受命不得妄委署。
若欲见子敬，可别过之。
备深愧喜。
周瑜、程普将数万众，与曹仁隔江未战。
益州牧刘璋闻曹操克荆州，遣别驾张松致敬于操。
习凿齿论曰：昔齐桓一矜其功而叛者九国，曹操暂自骄伐而天下三分。
皆勤之于数十年之内，而弃之于俯仰之顷，岂不惜乎。
曹操追念田畴功，恨前听其让，曰：是成一人之志而亏王法大制也。
乃复以前爵封畴。
畴上疏陈诚，以死自誓。
操不听，欲引拜之，至于数四，终不受。
有司劾畴：狷介违道，苟立小节，宜免官加刑。
操下世子及大臣博议。
世子丕以畴同于子文辞禄，由胥逃赏，宜勿夺以优其节。
尚书令荀彧、司隶校尉钟繇，亦以为可听。
操犹欲侯之，畴素与夏侯惇善，操使惇自以其情喻之。
惇就畴宿而劝之，畴揣知其指，不复发言。
惇临去，固邀畴，畴曰：畴，负义逃窜之人耳；蒙恩全活，为幸多矣，岂可卖卢龙之塞以易赏禄哉。
纵国私畴，畴独不愧于心乎。
将军雅知畴者，犹复如此，若必不得已，请愿效死，刎首于前。
言未卒，涕泣横流。
惇具以答操，操喟然，知不可屈，乃拜为议郎。
司空掾邴原女早亡，操欲求与仓舒合葬，原辞曰：嫁殇，非礼也。
孙权使威武中郎将贺齐讨丹阳黟、歙贼。
黟帅陈仆、祖山等二万户屯林历山，四面壁立，不可得攻，军住经月。
齐阴募轻捷士，于隐险处，夜以铁戈拓山潜上，县布以援下人。
得上者百余人，令分布四面，鸣鼓角。
贼大惊，守路者皆逆走，还依众。
大军因是得上，大破之。
权乃分其地为新都郡，以齐为太守。
汉孝献皇帝建安十四年（己丑公元209年）。
春，三月，曹操军至谯。
孙权围合肥，久不下。
权率轻骑欲身往突敌，长史张纮谏曰：夫兵者凶器，战者危事也。
今麾下恃盛壮之气，忽强暴之虏，三军之众，莫不寒心。
虽斩将搴旗，威震敌场，此乃偏将之任，非主将之宜也。
愿抑贲、育之勇，怀霸王之计。
权乃止。
扬州别驾楚国蒋济密白刺史，伪得喜书，云步骑四万已到雩娄，遣主簿迎喜。
秋，七月，曹操引水军自涡入淮，出肥水，军合肥，开芍陂屯田。
冬，十月，荆州地震。
十二月，操军还谯。
庐江人陈兰、梅成据灊、六叛，操遣荡寇将军张辽讨斩之；因使辽与乐进、李典等将七千余人屯合肥。
周瑜攻曹仁岁余，所杀伤甚众，仁委城走。
权以瑜领南郡太守，屯据江陵；程普领江夏太守，治沙羡。
曹操密遣九江蒋干往说周瑜。
丞相掾和洽言于曹操曰：天下之人，材德各殊，不可一节取也。
俭素过中，自以处身则可，以此格物，所失或多。
今朝廷之议，吏有著新衣、乘好车者，谓之不清；形容不饰、衣裘敝坏者，谓之廉洁。
至令士大夫故污辱其衣，藏其舆服；朝府大吏，或自挈壶飧以入官寺。
夫立教观俗，贵处中庸，为可继也。
今崇一概难堪之行以检殊塗，勉而为之，必有疲瘁。
古之大教，务在通人情而已。
凡激诡之行，则容隐伪矣。
操善之。
汉孝献皇帝建安十五年（庚寅公元210零年）。
春，下令曰：孟公绰为赵、魏老则优，不可以为滕、薛大夫。
若必廉士而后可用，则齐桓其何以霸世。
二三子其佐我明扬仄陋，唯才是举，吾得而用之。
二月，乙巳朔，日有食之。
冬，曹操作铜爵台于邺。
然不能得如意，征为典军校尉，意遂更欲为国家讨贼立功，使题墓道言汉故征西将军曹侯之墓’，此其志也。
而遭值董卓之难，兴举义兵。
后领兖州，破降黄巾三十万众；又讨击袁术，使穷沮而死；摧破袁绍，枭其二子；复定刘表，遂平天下。
设使国家无有孤，不知当几人称帝，几人称王。
刘表故吏士多归刘备，备以周瑜所给地少，不足以容其众，乃自诣京见孙权，求都督荆州。
瑜上疏于权曰：刘备以枭雄之姿，而有关羽、张飞熊虎之将，必非久屈为人用者。
愚谓大计，宜徙备置吴，盛为筑宫室，多其美女玩好，以娱其耳目；分此二人各置一方，使如瑜者得挟与攻战，大事可定也。
今猥割土地以资业之，聚此三人俱在疆场，恐蛟龙得云雨，终非池中物也。
吕范亦劝留之。
权以曹操在北，方当广揽英雄，不从。
备还公安，久乃闻之，叹曰：天下智谋之士，所见略同。
时孔明谏孤莫行，其意亦虑此也。
孤方危急，不得不往，此诚险塗，殆不免周瑜之手。
周瑜诣京见权曰：今曹操新政，忧在腹心，未能与将军连兵相事也。
乞与奋威俱进，取蜀而并张鲁，因留奋威固守其地，与马超结援，瑜还与将军据襄阳以蹙操，北方可图也。
权许之。
奋威者，孙坚弟子奋威将军、丹阳太守瑜也。
初，瑜见友于孙策，太夫人又使权以兄奉之。
是时权位为将军，诸将、宾客为礼尚简，而瑜独先尽敬，便执臣节。
程普颇以年长，数陵侮瑜，瑜折节下之，终不与校。
普后自敬服而亲重之，乃告人曰：与周公瑾交，若饮醇醪，不觉自醉。
权以鲁肃为奋武校尉，代瑜领兵，令程普领南郡太守。
初，权谓吕蒙曰：卿今当涂掌事，不可不学。
蒙辞以军中多务。
权曰：孤岂欲卿治经为博士邪。
但当涉猎，见往事耳。
卿言多务，孰若孤。
孤常读书，自以为大有所益。
蒙乃始就学。
及鲁肃过寻阳，与蒙论议，大惊曰：卿今者才略，非复吴下阿蒙。
蒙曰：士别三日，即更刮目相待，大兄何见事之晚乎。
肃遂拜蒙母，结友而别。
刘备以从事庞统守耒阳令，在县不治，免官。
初，苍梧士燮为交趾太守。
朝廷遣南阳张津为交州刺史。
津好鬼神事，常著绛帕头，鼓琴、烧香，读道书，云可以助化，为其将区景所杀。
刘表遣零陵赖恭代津为刺史。
是时苍梧太守史璜死，表又遣吴巨代之。
朝廷赐燮玺书，以燮为绥南中郎将，董督七郡，领交趾太守如故。
而巨与恭相失，巨举兵逐恭，恭走还零陵。
孙权以番阳太守临淮步骘为交州刺史，士燮率兄弟奉承节度。
吴巨外附内违，骘诱而斩之，威声大震。
权加燮左将军，燮遣子入质。
由是岭南始服属于权。
汉孝献皇帝建安十六年（辛卯公元211年）。
春，正月，以曹操世子丕为五官中郎将，置官属，为丞相副。
三月，操遣司隶校尉钟繇讨张鲁，使征西护军夏侯渊等将兵出河东，与繇会。
仓曹属高柔谏曰：大兵西出，韩遂、马超疑为袭己，必相扇动。
宜先招集三辅，三辅苟平，汉中可传檄而定也。
操不从。
关中诸将果疑之，马超、韩遂、侯选、程银、杨秋、李堪、张横、梁兴、成宜、马玩等十部皆反，其众十万，屯据潼关；操遗安西将军曹仁督诸将拒之，敕令坚壁勿与战。
秋，七月，操自将击超等。
议者多言：关西兵习长矛，非精选前锋，不可当也。
操曰：战在我，非在贼也。
贼虽习长矛，将使不得以刺，诸君但观之。
八月，操至潼关，与超等夹关而军。
操急持之，而潜遣徐晃、朱灵以步骑四千人渡蒲阪津，据河西为营。
闰月，操自潼关北渡河。
兵众先渡，操独与虎士百余人留南岸断后。
超等疑之。
冬，十月，操自长安北征杨秋，围安定。
秋降，复其爵位，使留抚其民。
十二月，操自安定还，留夏侯渊屯长安。
以议郎张既为京兆尹。
既招怀流民，兴复县邑，百姓怀之。
遂、超之叛也，弘农、冯翊县邑多应之，河东民独无异心。
操与超等夹渭为军，军食一仰河东。
及超等破，余畜尚二十余万斛，操乃增河东太守杜畿秩中二千石。
扶风法正为刘璋军议校尉，璋不能用，又为其州里俱侨客者所鄙，正邑邑不得志。
益州别驾张松与正善，自负其才，忖璋不足与有为，常窃叹息。
松劝璋结刘备，璋曰：谁可使者。
松乃举正。
璋使正往，正辞谢，佯为不得已而行。
还，为松说备有雄略，密谋奉戴以为州主。
会曹操遣钟繇向汉中，璋闻之，内怀恐惧。
松因说璋曰：曹公兵无敌于天下，若因张鲁之资以取蜀土，谁能御之。
刘豫州，使君之宗室而曹公之深仇也，善用兵。
若使之讨鲁，鲁必破矣。
鲁破，则益州强，曹公虽来，无能为也。
今州中诸将庞羲、李异等，皆恃功骄豪，欲有外意。
不得豫州，则敌攻其外，民攻其内，必败之道也。
璋然之，遣法正将四千人迎备。
主簿巴西黄权谏曰：刘左将军有骁名，今请到，欲以部曲遇之，则不满其心；欲以宾客礼待，则一国不容二君，若客有泰山之安，则主有累卵之危。
不若闭境以待时清。
璋不听，出权为广汉长。
从事广汉王累，自倒县于州门以谏，璋一无所讷。
法正至荆州，阴献策于刘备曰：以明将军之英才，乘刘牧之懦弱；张松，州之股肱，响应于内；以取益州，犹反掌也。
备疑未决。
庞统言于备曰：荆州荒残，人物殚尽，东有孙车骑，北有曹操，难以得志。
今益州户口百万，土沃财富，诚得以为资，大业可成也。
刘璋敕在所供奉备，备入境如归，前后赠遗以巨亿计。
备至巴郡，巴郡太守严颜拊心叹曰：此所谓独坐穷山，放虎自卫’者也。
备自江州北由垫江水诣涪。
璋率步骑三万余人，车乘帐幔，精光耀日，往会之。
张松令法正白备，便于会袭璋。
备曰：此事不可仓卒。
庞统曰：今因会执之，则将军无用兵之劳而坐定一州也。
备曰：初入他国，恩信未著，此不可也。
璋推备行大司马，领司隶校尉；备亦推璋行镇西大将军，领益州牧。
所将吏士，更相之适，欢饮百余日。
璋增备兵，厚加资给，使击张鲁，又令督白水军。
备并军三万余人，车甲、器械、资货甚盛。
璋还成都，备北到葭萌，未即讨鲁，厚树恩德以收众心。
汉孝献皇帝建安十七年（壬辰公元212年）。
操之西征也，河间民田银、苏伯反，扇动幽、冀。
夏，五月，癸未，诛卫尉马腾，夷三族。
六月，庚寅晦，日有食之。
秋，七月，螟。
马超等余众顿蓝田，夏侯渊击平之。
九月，庚戌，立皇子熙为济阴王，懿为山阳王。
吕蒙闻曹操欲东兵，说孙权夹濡须水口立坞。
诸将皆曰：上岸击贼，洗足入船，何用坞为。
蒙曰：兵有利钝，战无百胜，如有邂逅，敌步骑蹙人，不暇及水，其得入船乎。
权曰：善。
遂作濡须坞。
冬，十月，曹操东击孙权。
董昭言于曹操曰：自古以来，人臣匡世，未有今日之功；有今日之功，未有久处人臣之势者也。
今明公耻有惭德，乐保名节。
然处大臣之势，使人以大事疑己，诚不可不重虑也。
乃与列侯诸将议，以丞相宜进爵国公，九锡备物，以彰殊勋。
荀彧以为：曹公本兴义兵以匡朝宁国，秉忠贞之诚，守退让之实。
君子爱人以德，不宜如此。
操由是不悦。
及击孙权，表请彧劳军于谯，因辄留彧，以侍中、光禄大夫、持节、参丞相军事。
操军向濡须，彧以疾留寿春，饮药而卒。
彧行义修整而有智谋，好推贤进士，故时人皆惜之。
臣光曰：。
十二月，有星孛于五诸侯。
及曹操攻孙权，权呼备自救。
汉孝献皇帝建安十八年（癸巳公元213年）。
春，正月，曹操进军濡须口，号步骑四十万，攻破孙权江西营，获其都督公孙阳。
庚寅，诏并十四州，复为九州。
夏，四月，曹操至邺。
五月，丙申，以冀州十郡封曹操为魏公，以丞相领冀州牧如故。
大雨水。
璋遣其将刘璝、冷苞、张任、邓贤、吴懿等拒备，皆败，退保绵竹；懿诣军降。
璋复遣护军南阳李严、江夏费观督绵竹诸军，严、观亦率其众降于备。
备军益强，分遣诸将平下属县。
刘璝、张任与璋子循退守雒城，备进军围之。
任勒兵出战于雁桥，军败，任死。
秋，七月，魏始建社稷、宗庙。
魏公操纳三女为贵人。
初，魏公操追马超至安定，闻田银、苏伯反，引军还。
魏公操便夏侯渊救冀，未到而冀败。
渊去冀二百余里，超来逆战，渊军不利。
氐王千万反应超，屯兴国，渊引军还。
会杨阜丧妻，就超求假以葬之。
阜外兄天水姜叙为抚夷将军，拥兵屯历城。
阜见叙及其母，歔欷悲甚。
叙曰：何为乃尔。
阜曰：守城不能完，君亡不能死，亦何面目以视息于天下。
马超背父叛君，虐杀州将，岂独阜之忧责，一州士大夫皆蒙其耻。
君拥兵专制而无讨贼心，此赵盾所以书弑君也。
超强而无义，多衅，易图耳。
叙母慨然曰：咄。
伯奕，韦使君遇难，亦汝之负，岂独义山哉。
人谁不死，死于忠义，得其所也。
但当速发，勿复顾我；我自为汝当之，不以余年累汝也。
叙乃与同郡赵昂、尹奉、武都李俊等合谋讨超，又使人至冀，结安定梁宽、南安赵衢使为内应。
超取赵昂子月为质，昂谓妻异曰：吾谋如是，事必万全，当奈月何。
异厉声应曰：雪君父之大耻，丧元不足为重，况一子哉。
九月，阜与叙进兵，入卤城，昂、奉据祁山，以讨超。
超出，衢与梁宽闭冀城门，尽杀超妻子。
超进退失据，乃袭历城，得叙母。
魏公操欲复肉刑，令曰：昔陈鸿胪以为死刑有可加于仁恩者，御史中丞能申其父之论乎。
陈群对曰：臣父纪以为汉除肉刑而增加于笞，本兴仁恻而死者更众，所谓名轻而实重者也。
名轻则易犯，实重则伤民。
且杀人偿死，合于古制；至于伤人，或残毁其体，而裁翦毛发，非其理也。
若用古刑，使淫者下蚕室，盗者刖其足，则永无淫放穿窬之奸矣。
夫三千之属，虽末可悉复，若斯数者，时之所患，宜先施用。
汉律所杀，殊死之罪，仁所不及也，其余逮死者，可易以肉刑。
如此，则所刑之与所生足以相贸矣。
今以笞死之法易不杀之刑，是重人支体而轻人躯命也。
当时议者，唯钟繇与群议同，余皆以为未可行。
操以军事未罢，顾众议而止。
汉孝献皇帝建安十九年（甲午公元214年）。
春，马超从张鲁求兵，北取凉州，鲁遣超还围祁山。
姜叙等告急于夏侯渊，诸将议欲须魏公操节度。
渊曰：公在邺，反覆四千里，比报，叙等必败，非救急也。
遂行，使张郃督步骑五千为前军。
超败走。
三月，诏魏公操位在诸侯王上，改授金玺、赤绂、远游冠。
夏，四月，旱。
五月，雨水。
初，魏公操遣庐江太守朱光屯皖，大开稻田。
闰月，权亲攻皖城。
诸葛亮留关羽守荆州，与张飞、赵云将兵溯流克巴东。
至江州，破巴郡太守严颜，生获之。
飞呵颜曰：大军既至，何以不降，而敢拒战。
颜曰：卿等无状，侵夺我州，我州但有断头将军，无降将军也。
飞怒，令左右牵去斫头。
颜容止不变，曰：斫头便斫头，何为怒邪。
飞壮而释之，引为宾客。
分遣赵云从外水定江阳、犍为，飞定巴西、德阳。
刘备围雒城且一年，庞统为流矢所中，卒。
法正笺与刘璋，为陈形势强弱，且曰：左将军从举兵以来，旧心依依，实无薄意。
愚以为可图变化，以保尊门。
璋不答。
雒城溃，备进围成都。
诸葛亮、张飞、赵云引兵来会。
马超知张鲁不足与计事，又鲁将杨昂等数害其能，超内怀于邑。
备使建宁督邮李恢往说之，超遂从武都逃入氐中，密书请降于备。
使人止超，而潜以兵资之。
超到，令引军屯城北，城中震怖。
备围城数十日，使从事中郎涿郡简雍入说刘璋。
时城中尚有精兵三万人，谷帛支一年，吏民咸欲死战。
璋言：父子在州二十余年，无恩德以加百姓。
百姓攻战三年，肌膏草野者，以璋故也，何心能安。
遂开城，与简雍同舆出降，群下莫不流涕。
备迁璋于公安，尽归其财物，佩振威将军印绶。
操辟为掾，遣招纳长沙、零陵，桂阳。
巴遂自交趾入蜀依刘璋。
璋不听，巴闭门称疾。
备攻成都，令军中曰：有害巴者，诛及三族。
于是董和、黄权、李严等，本璋之所授用也；吴懿、费观等，璋之婚亲也；彭羕，璋之所摈弃也；刘巴，宿昔之所忌恨也；备皆处之显任，尽其器能，有志之士，无不竞劝，益州之民，是以大和。
时议者欲以成都名田宅分赐诸将。
赵云曰：霍去病以匈奴未灭，无用家为。
今国贼非但匈奴，未可求安也。
须天下都定，各反桑梓，归耕本土，乃其宜耳。
益州人民，初罹兵革，田宅皆可归还，令安居复业，然后可役调，得其欢心，不宜夺之以私所爱也。
备从之。
备之袭刘璋也，留中郎将南郡霍峻守葭萌城。
张鲁遣杨昂诱峻求共守城。
峻曰：小人头可得，城不可得。
昂乃退。
后璋将扶禁、向存等帅万余人由阆水上，攻围峻，且一年。
峻城中兵才数百人，伺其怠隙，选精锐出击，大破之，斩存。
备既定蜀，乃分广汉为梓潼郡，以峻为梓潼太守。
诸葛亮佐备治蜀，颇尚严峻，人多怨叹者。
法正谓亮曰：昔高祖入关，约法三章，秦民知德。
亮曰：君知其一，未知其二。
刘备以零陵蒋琬为广都长。
备尝因游观，奄至广都，见琬众事不治，时又沉醉。
备大怒，将加罪戮。
诸葛亮请曰：蒋琬社稷之器，非百里之才也。
其为政以安民为本，不以修饰为先，愿主公重加察之。
备雅敬亮，乃不加罪，仓卒但免官而已。
秋，七月，魏公操击孙权，留少子临菑侯植守邺。
操为诸子高选官属，以刑颙为植家丞。
颙防闲以礼，无所屈挠，由是不合。
庶子刘桢美文辞，植亲爱之。
桢以书谏植曰：君侯采庶子之春华，忘家丞之秋实，为上招谤，其罪不小，愚实惧焉。
魏尚书令荀攸卒。
初，枹罕宋建因凉州乱，自号河首平汉王，改元，置百官，三十余年。
冬，十月，魏公操使夏侯渊自兴国讨建，围枹罕，拔之，斩建。
渊别遣张郃等渡河，入小湟中，河西诸羌皆降，陇右平。
帝自都许以来，守位而已，左右侍卫莫非曹氏之人者。
议郎赵彦尝为帝陈言时策，魏公操恶而杀之。
操后以事入见殿中，帝不任其惧，因曰：君若能相辅，则厚；不尔，幸垂恩相舍。
操失色，俛仰求出。
旧仪：三公领兵，朝见，令虎贲执刃挟之。
操出，顾左右，汗流浃背，自后不复朝请。
十二月，魏公操至孟津。
操以尚书郎高柔为理曹掾。
汉孝献皇帝建安二十年（乙未公元215年）。
春，正月，甲子，立贵人曹氏为皇后；魏公操之女也。
三月，魏公操自将击张鲁，将自武都入氐，氐人塞道，遣张郃、朱灵等攻破之。
初，刘备在荆州，周瑜、甘宁等数劝孙权取蜀。
权遣使谓备曰：刘璋不武，不能自守，若使曹操得蜀，则荆州危矣。
备报曰：益州民富地险，刘璋虽弱，足以自守。
权不听，遣孙瑜率水军住夏口。
使关羽屯江陵，张飞屯秭归，诸葛亮据南郡，备自住孱陵，权不得已召瑜还。
及备已得益州，权令中司马诸葛瑾以备求荆州诸郡。
备不许，曰：吾方图凉州，凉州定，乃尽以荆州相与耳。
权曰：此假而不反，乃欲以虚辞引岁也。
遂置长沙、零陵、桂阳三郡长吏。
关羽尽逐之。
权大怒，遣吕蒙督兵二万以取三郡。
蒙移书长沙、桂阳，皆望风归服，惟零陵太守郝普城守不降。
刘备闻之，自蜀亲至公安，遣关羽争三郡。
秋，七月，魏公操至阳平。
张鲁欲举汉中降，其弟卫不肯，率众数万人拒关坚守，横山筑城十余里。
初，操承凉州从事及武都降人之辞，说张鲁易攻，阳平城下南北山相远，不可守也”，信以为然。
丞相主簿司马懿言于操曰：刘备以诈力虏刘璋，蜀人未附，而远争江陵，此机不可失也。
今克汉中，益州震动，进兵临之，势必瓦解。
圣人不能违时，亦不可失时也。
操曰：人苦无足，既得陇，复望蜀邪。
刘晔曰：刘备，人杰也，有度而迟；得蜀日浅，蜀人未恃也。
今破汉中，蜀人震恐，其势自倾。
以公之神明，因其倾而压之，无不克也。
若少缓之，诸葛亮明于治国而为相，关羽、张飞勇冠三军而为将，蜀民既定，据险守要，则不可犯矣。
今不取，必为后忧。
操不从。
居七日，蜀降者说：蜀中一日数十惊，守将虽斩之而不能安也。
操问晔曰：今尚可击不。
晔曰：今已小定，未可击也。
乃还。
以夏侯渊为都护将军，督张郃、徐晃等守汉中；以丞相长史杜袭为驸马都尉，留督汉中事。
袭绥怀开导，百姓自乐出徙洛、邺者八万余口。
八月，孙权率众十万围合肥。
时张辽、李典、乐进将七千余人屯合肥。
魏公操之征张鲁也，为教与合肥护军薛悌，署函边曰：贼至，乃发。
及权至，发教，教曰：若孙权至者，张郃、李将军出战，乐将军守，护军勿得与战。
诸将以众寡不敌，疑之。
张辽曰：公远征在外，比救至，彼破我必矣。
是以教指及其未合逆击之，折其盛势，以安众心，然后可守也。
进等莫对。
辽怒曰：成败之机，在此一战。
诸君若疑，辽将独决之。
李典素与辽不睦，慨然曰：此国家大事，顾君计何如耳，吾可以私憾而忘公义乎。
请从君而出。
于是辽夜募敢从之士，得八百人，椎牛犒飨。
明旦，辽被甲持戟，先登陷阵，杀数十人，斩二大将，大呼自名，冲垒入至权麾下。
权大惊，不知所为，走登高冢，以长戟自守。
辽叱权下战，权不敢动，望见辽所将众少，乃聚围辽数重。
辽急击围开，将麾下数十人得出。
余众号呼曰：将军弃我乎。
辽复还突围，拔出余众。
权人马皆披靡，无敢当者。
自旦战至日中，吴人夺气。
乃还修守备，众心遂安。
权入大船宴饮，贺齐下席涕泣曰：至尊人主，常当持重，今日之事，几致祸败。
群下震怖，若无天地，愿以此为终身之诫。
权自前收其泪曰：大惭，谨已刻心，非但书绅也。
九月，巴、賨夷帅朴胡、杜濩、任约，各举其众来附。
于是分巴郡，以胡为巴东太守，濩为巴西太守，约为巴郡太守，皆封列侯。
冬，十月，始置名号侯以赏军功。
十一月，张鲁将家属出降。
魏公操逆拜鲁镇南将军，待以客礼，封阆中侯，邑万户。
封鲁五子及阎圃等皆为列侯。
习凿齿论曰：阎圃谏鲁勿王，而曹公追封之，将来之人，孰不思顺。
塞其本源而末流自止，其此之谓与。
若乃不明于此，而重焦烂之功，丰爵厚赏止于死战之士，则民利于有乱，俗竞于杀伐，阻兵杖力，干戈不戢矣。
曹公之此封，可谓知赏罚之本矣。
备乃以权为护军，率诸将迎鲁；鲁已降，权遂击朴胡、杜濩、任约，破之。
操徙出故韩遂、马超等兵五千余人，使平难将军殷署等督领，以扶风太守赵俨为关中护军。
俨徐喻以成败，慰励恳切，皆慷慨曰：死生当随护军，不敢有二。
前到诸营，各召料简诸奸结叛者八百余人，散在原野。
汉孝献皇帝建安二十一年（丙申公元216年）。
春，二月，魏公操还邺。
夏，五月，进魏公操爵为王。
初，中尉崔琰荐钜鹿杨训于操，操礼辟之。
及操进爵，训发表称颂功德。
尚书仆射毛玠伤琰无辜，心不悦。
洽曰：如言事者言，玠罪过深重，非天地所覆载。
五月，己亥朔，日有食之。
代郡乌桓三大人皆称单于，恃力骄恣，太守不能治。
魏王操以丞相仓曹属裴潜为太守，欲授以精兵。
潜曰：单于自知放横日久，今多将兵往，必惧而拒境，少将则不见惮，宜以计谋图之。
遂单车之郡，单于惊喜。
潜抚以恩威，单于詟服。
初，南匈奴久居塞内，与编户大同而不输贡赋。
议者恐其户口滋蔓，浸难禁制，宜豫为之防。
秋，七月，南单于呼厨泉入朝于魏，魏王操因留之于邺，使右贤王去卑监其国。
单于岁给绵、绢、钱、谷如列侯，子孙传袭其号。
分其众为五部，各立其贵人为帅，选汉人为司马以监督之。
八月，魏以大理钟繇为相国。
冬，十月，魏王操治兵击孙权；十一月，至谯。
汉孝献皇帝建安二十二年（丁酉公元217年）。
春，正月，魏王操军居巢，孙权保濡须，二月，操进攻之。
初，右护军蒋钦屯宣城，芜湖令徐盛收钦屯吏，表斩之。
及权在濡须，钦与吕蒙持诸军节度，钦每称徐盛之善。
权问之，钦曰：盛忠而勤强，有胆略器用，好万人督也。
今大事未定，臣当助国求才，岂敢挟私恨以蔽贤乎。
权善之。
三月，操引军还，留伏波将军夏侯惇都督曹仁、张辽等二十六军屯居巢。
权留平虏将军周泰督濡须；朱然、徐盛等皆在所部，以泰寒门，不服。
夏，四月，语魏王操设天子旌旗，出入称警跸。
六月，魏以军师华歆为御史大夫。
冬，十月，命魏王操冕十有二旒，乘金根车，驾六马，设五时副车。
魏以五官中郎将丕为太子。
仪由是怨丕，与弟黄门侍郎廙，及丞相主簿杨修，数称临菑侯植之才，劝操立以为嗣。
法正说刘备曰：曹操一举而降张鲁，定汉中，不因此势以图巴、蜀，而留夏侯渊、张郃屯守，身遽北还，此非其智不逮，而力不足也，必将内有忧逼故耳。
鲁肃卒，孙权以从事中郎彭城严畯代肃，督兵万人镇陆口。
众人皆为畯喜，畯固辞以朴素书生，不闲军事”，发言恳恻，至于流涕。
权乃以左护军虎威将军吕蒙兼汉昌太守以代之。
众嘉严畯能以实让。
定威校尉吴郡陆逊言于孙权曰：方今克敌宁乱，非众不济；而山寇旧恶，依阻深地。
夫腹心未平，难以图远，可大部伍，取其精锐。
权从之，以为帐下右部督。
会丹阳贼帅费栈作乱，扇动山越。
权命逊讨栈，破之。
遂部伍东三郡，强者为兵，羸者补户，得精卒数万人。
宿恶荡除，所过肃清，还屯芜湖。
会稽太守淳于式表逊枉取民人，愁扰所在。
逊后诣都，言次，称式佳吏。
权曰：式白君，而君荐之，何也。
逊对曰：式意欲养民，是以白逊。
若逊复毁式以乱圣听，不可长也。
权曰：此诚长者之事，顾人不能为耳。
魏王操使丞相长史王必典兵督许中事。
时关羽强盛，京兆金祎睹汉祚将移，乃与少府耿纪、司直韦晃、太医令吉本、本子邈、邈弟穆等谋杀必，挟天子以攻魏，南引关羽为援。
汉孝献皇帝建安二十三年（戊戌公元218年）。
春，正月，吉邈等率其党千余人，夜攻王必，烧其门，射必中肩，帐下督扶必奔南城。
三月，有星孛于东方。
曹洪将击吴兰，张飞屯固山，声言欲断军后，众议狐疑。
骑都尉曹休曰：贼实断道者，当伏兵潜行；今乃先张声势，此其不能，明矣。
宜及其未集，促击兰。
兰破，飞自走矣。
洪从之，进，击破兰，斩之。
三月，张飞、马超走。
休，魏王族子也。
夏，四月，代郡、上谷乌桓无臣氐等反。
先是，魏王操召代郡太守裴潜为丞相理曹掾，操美潜治代之功，潜曰：潜于百姓虽宽，于诸胡为峻。
刘备屯阳平关，夏侯渊、张郃、徐晃等与之相拒。
备遣其将陈式等绝马鸣阁道，徐晃击破之。
张郃屯广石，备攻之不能克，急书发益州兵。
诸葛亮以问从事犍为杨洪，洪曰：汉中，益州咽喉，存亡之机会，若无汉中，则无蜀矣。
此家门之祸也，发兵何疑。
时法正从备北行，亮于是表洪领蜀郡太守；众事皆办，遂使即真。
秋，七月，魏王操自将击刘备；九月，至长安。
汉孝献皇帝建安二十四年（己亥公元219年）。
春，正月，曹仁屠宛，斩侯音，复屯樊。
法正曰：可击矣。
备使讨虏将军黄忠乘高鼓噪攻之，渊军大败，斩渊及益州刺史赵颙。
是时新失元帅，军中扰扰，不知所为。
二月，壬子晦，日有食之。
三月，魏王操自长安出斜谷，军遮要以临汉中。
武威颜俊、张掖和鸾、酒泉黄华、西平麹演等，各据其郡，自号将军，更相攻击。
俊遣使送母及子诣魏王操为质以求助。
操问张既，既曰：俊等外假国威，内生傲悖，计定势足，后即反耳。
今方事定蜀，且宜两存而斗之，犹卞庄子之刺虎，坐收其敝也。
王曰：善。
岁余，鸾遂杀俊，武威王祕又杀鸾。
刘备遣宜都太守扶风孟达从秭归北攻房陵，杀房陵太守蒯祺。
又遣养子副军中郎将刘封自汉中乘沔水下，统达军，与达会攻上庸，上庸太守申耽举郡降。
备加耽征北将军，领上庸太守，以耽弟仪为建信将军、西城太守。
秋，七月，刘备自称汉中王，设坛场于沔阳，陈兵列众，群臣陪位，读奏讫，乃拜受玺绶，御王冠。
因驿拜章，上还所假左将军、宜城亭侯印绶。
立子禅为王太子。
拔牙门将军义阳魏延为镇远将军，领汉中太守，以镇汉川。
备还治成都，以许靖为太傅，法正为尚书令，关羽为前将军，张飞为右将军，马超为左将军，黄忠为后将军，余皆进位有差。
遣益州前部司马犍为费诗即授关羽印授，羽闻黄忠位与己并，怒曰：大丈夫终不与老兵同列。
不肯受拜。
且王与君侯譬犹一体，同休等戚，祸福共之。
诏以魏王操夫人卞氏为王后。
孙权攻合肥。
扬州刺史温恢谓兖州刺史裴潜曰：此间虽有贼，然不足忧。
已而关羽果使南郡太守糜芳守江陵，将军傅士仁守公安，羽自率众攻曹仁于樊。
仁使左将军于禁、立义将军庞德等屯樊北。
八月，大霖雨，汉水溢，平地数丈，于禁等七军皆没。
初，沛国魏讽有惑众才，倾动邺都，魏相国钟繇辟以为西曹掾。
荥阳任览，与讽友善。
同郡郑袤，泰之子也，每谓览曰：讽奸雄，终必为乱。
九月，讽潜结徒党，与长乐卫尉陈祎谋袭邺；未及期，祎惧而告之。
太子丕诛讽，连坐死者数千人，钟繇坐免官。
初，丞相主簿杨修与丁仪兄弟谋立曹植为魏嗣，五官将丕患之，以车载废簏内朝歌长吴质，与之谋。
魏王操以杜袭为留府长史，驻关中。
关中营帅许攸拥部曲不归附，而有慢言，操大怒，先欲伐之。
冬，十月，魏王操至洛阳。
陆浑民孙狼等作乱，杀县主簿，南附关羽。
初，鲁肃尝劝孙权以曹操尚存，宜且抚辑关羽，与之同仇，不可失也。
及吕蒙代肃屯陆口，以为羽素骁雄，有兼并之心，且居国上流，其势难久，密言于权曰：今令征虏守南郡，潘璋住白帝，蒋钦将游兵万人循江上下，应敌所在，蒙为国家前据襄阳，如此，何忧于操，何赖于羽。
且羽君臣矜其诈力，所在反覆，不可以腹心待也。
今羽所以未便东向者，以至尊圣明，蒙等尚存也。
今不于强壮时图之，一旦僵仆，欲复陈力，其可得邪。
权曰：今欲先取徐州，然后取羽，何如。
对曰：今操远在河北，抚集幽、冀，未暇东顾，徐土守兵，闻不足言，往自可克。
然地势陆通，骁骑所骋，至尊今日取徐州，操后旬必来争，虽以七八万人守之，犹当怀忧。
不如取羽，全据长江，形势益张，易为守也。
权善之。
羽得于禁等人马数万，粮食乏绝，擅取权湘关米；权闻之，遂发兵袭羽。
权欲令征虏将军孙皎与吕蒙为左右部大督，蒙曰：若至尊以征虏能，宜用之；以蒙能，宜用蒙。
昔周瑜、程普为左右部督，督兵攻江陵，虽事决于瑜，普自恃久将，且俱是督，遂共不睦，几败国事，此目前之戒也。
权寤，谢蒙曰：以卿为大督，命皎为后继可也。
魏王操之出汉中也，使平寇将军徐晃屯宛以助曹仁；及于禁陷没，晃前至阳陵陂。
操使赵俨以议郎参曹仁军事，与徐晃俱前，余救兵未到；晃所督不足解围，而诸将呼责晃，促救仁。
孙权为笺与魏王操，请以讨羽自效，及乞不漏，令羽有备。
操问群臣，群臣咸言宜密之。
董昭曰：军事尚权，期于合宜。
宜应权以密，而内露之。
羽闻权上，若还自护，围则速解，便获其利。
可使两贼相对衔持，坐待其敝。
秘而不露，使权得志，非计之上。
又，围中将吏不知有救，计粮怖惧。
傥有他意，为难不小。
露之为便。
且羽为人强梁，自恃二城守固，必不速退。
操曰：善。
即敕徐晃以权书射著围里及羽屯中，围里闻之，志气百倍；羽果犹豫不能去。
魏王操自雒阳南救曹仁，群下皆谓：王不亟行，今败矣。
侍中桓阶独曰：大王以仁等为足以料事势不也。
曰：能。
大王恐二人遗力邪。
曰：不然。
然则何为自往。
曰：吾恐虏众多，而徐晃等势不便耳。
阶曰：今仁等处重围之中而守死无贰者，诚以大王远为之势也。
夫居万死之地，必有死争之心。
内怀死争，外有强救，大王案六军以示余力，何忧于败而欲自往。
操善其言，乃驻军摩陂，前后遣殷署、朱盖等凡十二营诣晃。
吕蒙至寻阳，尽伏其精兵𦩷𦪇中，使白衣摇橹，作商贾人服，昼夜兼行。
羽所置江边屯候，尽收缚之，是故羽不闻知。
糜芳、傅士仁素皆嫌羽轻己，羽之出军，芳、仁供给军资不悉相及，羽言：还，当治之。
芳、仁咸惧。
于是蒙令故骑都尉虞翻为书说仁，为陈成败，仁得书即降。
翻谓蒙曰：此谲兵也，当将仁行，留兵备城。
遂将仁至南郡。
麋芳城守，蒙以仁示之，芳遂开门出降。
蒙入江陵，释于禁之囚，得关羽及将士家属，皆抚慰之，约令军中：不得干历人家，有所求取。
蒙麾下士，与蒙同郡人，取民家一笠以覆官铠；官铠虽公，蒙犹以为犯军令，不可以乡里故而废法，遂垂涕斩之。
于是军中震栗，道不拾遗。
蒙旦暮使亲近存恤耆老，问所不足，疾病者给医药，饥寒者赐衣粮。
羽府藏财宝，皆封闭以待权至。
关羽闻南郡破，即走南还。
曹仁会诸将议，咸曰：今因羽危惧，可追禽也。
赵俨曰：权遨羽连兵之难，欲掩制其后，顾羽还救，恐我承其两疲，故顺辞求效，乘衅因变以观利钝耳。
今羽已孤迸，更宜存之以为权害。
若深入追北，权则改虞于彼，将生患于我矣，王必以此为深虑。
仁乃解严。
魏王操闻羽走，恐诸将追之，果疾敕仁如俨所策。
关羽数使人与吕蒙相闻，蒙辄厚遇其使，周游城中，家家致问，或手书示信。
羽人还，私相参讯，咸知家门无恙，见待过于平时，故羽吏士无斗心。
会权至江陵，荆州将吏悉皆归附，独治中从事武陵潘濬称疾不见。
权遣人以床就家舆致之，濬伏面著床席不起，涕泣交横，哀哽不能自胜。
权呼其字与语，慰谕恳恻，使亲近以手巾拭其面。
濬起，下地拜谢。
即以为治中，荆州军事，一以谘之。
武陵部从事樊伷诱导诸夷，图以武陵附汉中王备。
外白差督督万人往讨之，权不听；特召问濬，濬答：以五千兵往，足以擒伷。
权曰：卿何以轻之。
濬曰：伷南阳旧姓，颇能弄脣吻，而实无才略。
臣所以知之者，伷昔尝为州人设馔，比至日中，食不可得，而十余自起，此亦侏儒观一节之验也。
权大笑，即遣濬将五千人往，果斩平之。
权以吕蒙为南郡太守，封孱陵侯，赐钱一亿，黄金五百斤；以陆逊领宜都太守。
十一月，汉中王备所置宜都太守樊友委郡走，诸城长吏及蛮夷君长皆降于逊。
逊请金、银、铜印以假授初附，击蜀将詹晏等及秭归大姓拥兵者，皆破降之，前后斩获、招纳凡数万计。
权以逊为右护军、镇西将军，进封娄侯，屯夷陵，守峡口。
关羽自知孤穷，乃西保麦城。
孙权使诱之，羽伪降，立幡旗为象人于城上，因遁走，兵皆解散，才十余骑。
权先使朱然、潘璋断其径路。
十二月，璋司马马忠获羽及其子平于章乡，斩之，遂定荆州。
初，偏将军吴郡全琮，上疏陈关羽可取之计，权恐事泄，寝而不答；及已禽羽，权置酒公安，顾谓琮曰：君前陈此，孤虽不相答，今日之捷，抑亦君之功也。
于是封琮阳华亭侯。
权复以刘璋为益州牧，驻秭归，未几，璋卒。
吕蒙未及受封而疾发，权迎置于所馆之侧，所以治护者万方。
时有加鍼，权为之惨戚。
欲数见其颜色，又恐劳动，常穿壁瞻之，见小能下食，则喜顾左右言笑，不然则咄唶，夜不能寐。
病中瘳，为下赦令，群臣毕贺，已而竟卒，年四十二。
权哀痛殊甚，为置守冢三百家。
孙权与于禁乘马并行，虞翻呵禁曰：汝降虏，何敢与吾君齐马首乎。
抗鞭欲击禁，权呵止之。
孙权之称籓也，魏王操召张辽等诸军悉还救樊，未至而围解。
徐晃振旅还摩陂，操迎晃七里，置酒大会。
王举酒谓晃曰：全樊、襄阳，将军之功也。
亦厚赐桓阶，以为尚书。
操嫌荆州残民及其屯田在汉川者，皆欲徙之。
司马懿曰：荆楚轻脆易动，关羽新破，诸为恶者藏窜观望，徙其善者，既伤其意，将令去者不敢复还。
操曰：是也。
是后诸亡者悉还出。
魏王操表孙权为票骑将军，假节，领荆州牧，封南昌侯。
权遣校尉梁寓入贡，又遣朱光等归，上书称臣于操，称说天命。
操以权书示外曰：是儿欲踞吾著炉火上邪。
侍中陈群等皆曰：汉祚已终，非适今日。
殿下功德巍巍，群生注望，故孙权在远称臣。
此天人之应，异气齐声，殿下宜正大位，复何疑哉。
操曰：若天命在吾，吾为周文王矣。
臣光曰：。
教化，国家之急务也，而俗吏慢之；风俗，天下之大事也，而庸君忽之。
夫惟明智君子，深识长虑，然后知其为益之大而收功之远也。
光武遭汉中衰，群雄糜沸，奋起布衣，绍恢前绪，征伐四方，日不暇给，乃能敦尚经术，宾延儒雅，开广学校，修明礼乐。
武功既成，文德亦洽。
继以孝明、孝章，遹追先志，临雍拜老，横经问道。
自公卿、大夫至于郡县之吏，咸选用经明行修之人，虎贲卫士皆习《孝经》，匈奴子弟亦游太学，是以教立于上，俗成于下。
其忠厚清修之士，岂惟取重于搢绅，亦见慕于众庶。
愚鄙污秽之人，岂惟不容于朝廷，亦见弃于乡里。
自三代既亡，风化之美，未有若东汉之盛者也。
及孝和以降，贵戚擅权，嬖倖用事，赏罚无章，贿赂公行，贤愚浑殽，是非颠倒，可谓乱矣。
然犹绵绵不至于亡者，上则有公卿、大夫袁安、杨震、李固、杜乔、陈蕃、李膺之徒面引廷争，用公义以扶其危，下则有布衣之士符融、郭泰、范滂、许邵之流，立私论以救其败。
是以政治虽浊而风俗不衰，至有触冒斧钺，僵仆于前，而忠义奋发，继起于后，随踵就戮，视死如归。
夫岂特数子之贤哉。
亦光武、明、章之遗化也。
当是之时，苟有明君作而振之，则汉氏之祚犹未可量也。
不幸承陵夷颓敝之余，重以桓、灵之昏虐，保养奸回，过于骨肉；殄灭忠良，甚于寇雠。
积多士之愤，蓄四海之怒。
于是何进召戎，董卓乘衅，袁绍之徒从而构难，遂使乘舆播越，宗庙丘墟，王室荡覆，烝民涂炭，大命陨绝，不可复救。
然州郡拥兵专地者，虽互相吞噬，犹未尝不以尊汉为辞。
以魏武之暴戾强伉，加有大功于天下，其蓄无君之心久矣，乃至没身不敢废汉而自立，岂其志之不欲哉。
犹畏名义而自抑也。
由是观之，教化安可慢，风俗安可忽哉。
魏世祖文皇帝黄初元年（庚子公元220年）。
春，正月，武王至洛阳；庚子，薨。
凶问至邺，太子号哭不已。
尚书陈矫曰：王薨于外，天下惶惧。
汉帝寻遣御史大夫华歆奉策诏，授太子丞相印、绶，魏王玺、绶，领冀州牧。
改元延康。
二月，丁未朔，日有食之。
壬戌，以太中大夫贾诩为太尉，御史大夫华歆为相国，大理王朗为御史大夫。
丁卯，葬武王于高陵。
王弟鄢陵侯彰等皆就国。
临菑监国谒者灌均，希指奏临菑侯植醉酒悖慢，劫胁使者。
王贬植为安乡侯，诛右刺奸掾沛国丁仪及弟黄门侍郎廙并其男口，皆植之党也。
鱼豢论曰：谚言：贫不学俭，卑不学恭。
非人性分殊也，势使然耳。
假令太祖防遏植等在于畴昔，此贤之心，何缘有窥望乎。
彰之挟恨，尚无所至；至于植者，岂能兴难。
乃令杨修以倚注遇害，丁仪以希意族灭，哀夫。
尚书陈群，以天朝选用不尽人才，乃立九品官人之法；州郡皆置中正以定其选，择州郡之贤有识鉴者为之，区别人物，第其高下。
夏，五月，戊寅，汉帝追尊王祖太尉曰太王，夫人丁氏曰太王后。
王以安定太守邹岐为凉州刺史，西平麹演结旁郡作乱以拒岐。
张掖张进执太守杜通，酒泉黄华不受太守辛机，皆自称太守以应演。
武威三种胡复叛。
武威太守毋丘兴，告急于金城太守、护羌校尉扶风苏则，则将救之，郡人皆以为贼势方盛，宜须大军。
时将军郝昭、魏平先屯金城，受诏不得西度。
则乃见郡中大吏及昭等谋曰：今贼虽盛，然皆新合，或有胁从，未必同心。
因衅击之，善恶必离，离而归我，我增而彼损矣。
既获益众之实，且有倍气之势，率以进讨，破之必矣。
若待大军，旷日弥久，善人无归，必合于恶，善恶既合，势难卒离。
虽有诏命，违而合权，专之可也。
昭等从之，乃发兵救武威，降其三种胡，与毋丘兴击张进于张掖。
麹演闻之，将步骑三千迎则，辞来助军，实欲为变，则诱而斩之，出以徇军，其党皆散走。
则遂与诸军围张掖，破之，斩进。
黄华惧，乞降。
河西平。
初，敦煌太守马艾卒官，郡人推功曹张恭行长史事；恭遣其子就诣朝廷请太守。
会黄华、张进叛，欲与敦煌并势，执就，劫以白刃。
就终不回，私与恭疏曰：大人率厉敦煌，忠义显然，岂以就在困厄之中而替之哉。
今大军垂至，但当促兵以掎之耳。
愿不以下流之爱，使就有恨于黄壤也。
恭即引兵攻酒泉，别遣铁骑二百及官属，缘酒泉北塞，东迎太守尹奉。
黄华欲救张进，而西顾恭兵，恐击其后，故不得往而降。
就卒平安，奉得之郡，诏赐恭爵关内侯。
六月，康午，王引军南巡。
秋，七月，孙权遣使奉献。
蜀将军孟达屯上庸，与副军中郎将刘封不协；封侵陵之，达率部曲四千余家来降。
初，封本罗侯寇氏之子，汉中王初至荆州，以未有继嗣，养之为子。
诸葛亮虑封刚猛，易世之后，终难制御，劝汉中王因此际除之，遂赐封死。
武都氐王杨仆率种人内附。
甲午，王次于谯，大飨六军及谯父老于邑东，设伎乐百戏，吏民上寿，日夕而罢。
王以丞相祭酒贾逵为豫州刺史。
左中郎将李伏、太史丞许芝表言：魏当代汉，见于图纬，其事众甚。
群臣因上表劝王顺天人之望，王不许。
十一月，癸酉，奉汉帝为山阳公，行汉正朔，用天子礼乐，封公四子为列侯。
十二月，初营洛阳宫。
戊午，帝如洛阳。
帝谓侍中苏则曰：前破酒泉、张掖，西域通使敦煌，献径寸大珠，可复求市益得不。
帝召东中郎将蒋济为散骑常侍。
时有诏赐征南将军夏侯尚曰：卿腹心重将，特当任使，作威作福，杀人活人。
帝欲徙冀州士卒家十万户实河南。
魏世祖文皇帝黄初二年（辛丑公元221年）。
春，正月，以议郎孔羡为宗圣侯，奉孔子祀。
三月，加辽东太守公孙恭车骑将军。
初复五铢钱。
蜀中传言汉帝已遇害，于是汉中王发丧制服，谥曰孝愍皇帝。
前部司马费诗上疏曰：殿下以曹操父子逼主篡位，故乃羁旅万里，纠合士众，将以讨贼。
臣光曰：。
天生烝民，其势不能自治，必相与戴君以治之。
苟能禁暴除害以保全其生，赏善罚恶使不至于乱，斯可谓之君矣。
是以三代之前，海内诸侯，何啻万国，有民人、社稷者，通谓之君。
合万国而君之，立法度，班号令，而天下莫敢违者，乃谓之王。
王德既衰，强大之国能帅诸侯以尊天子者，则谓之霸。
故自古天下无道，诸侯力争，或旷世无王者，固亦多矣。
秦焚书坑儒，汉兴，学者始推五德生、胜，以秦为闰位，在木火之间，霸而不王，于是正闰之论兴矣。
及汉室颠覆，三国鼎峙。
晋氏失驭，五胡云扰。
宋、魏以降，南北分治，各有国史，互相排黜；南谓北为索虏，北谓南为岛夷。
朱氏代唐，四方幅裂，朱邪入汴，比之穷、新，运历年纪，皆弃而不数，此皆私己之偏辞，非大公之通论也。
孙权自公安徙都鄂，更名鄂曰武昌。
五月，辛巳，汉主立夫人吴氏为皇后。
后，偏将军懿之妹，故刘璋兄瑁之妻也。
立子禅为皇太子。
娶车骑将军张飞女为太子妃。
太祖之入邺也，帝为五官中郎将，见袁熙妻中山甄氏美而悦之，太祖为之聘焉，生子叡。
帝以宗庙在邺，祀太祖于洛阳建始殿，如家人礼。
戊辰晦，日有食之。
有司奏免太尉，诏曰：灾异之作，以谴元首，而归过股肱，岂禹、汤罪己之义乎。
其令百官各虔厥职。
后有天地之眚，勿复劾三公。
汉主立其子永为鲁王，理为梁王。
汉主耻关羽之没，将击孙权。
翊军将军赵云曰：国贼，曹操，非孙权也。
若先灭魏，则权自服。
今操身虽毙，子丕篡盗，当因众心，早图关中，居河、渭上流以讨凶逆，关东义士必裹粮策马以迎王师。
不应置魏，先与吴战。
兵势一交，不得卒解，非策之上也。
群臣谏者甚众，汉主皆不听。
广汉处士秦宓陈天时必无利，坐下狱幽闭，然后贷出。
初，车骑将军张飞，雄壮威猛亚于关羽；羽善待卒伍而骄于士大夫，飞爱礼君子而不恤军人。
汉主常戒飞曰：卿刑杀既过差，又日鞭挝健儿而令在左右，此取祸之道也。
飞犹不悛。
汉主将伐孙权，飞当率兵万人自阆中会江州。
临发，其帐下将张达、范彊杀飞，以其首顺流奔孙权。
汉主闻飞营都督有表，曰：噫，飞死矣。
陈寿评曰：关羽、张飞皆称万人之敌，为世虎臣。
羽报效曹公，飞义释严颜，并有国士之风。
然羽刚而自矜，飞暴而无恩，以短取败，理数之常也。
秋，七月，汉主自率诸军击孙权，权遣使求和于汉。
南郡太守诸葛瑾遗汉主笺曰：陛下以关羽之亲，何如先帝。
荆州大小，孰与海内。
俱应仇疾，谁当先后。
若审此数，易于反掌矣。
汉主不听。
时或言瑾别遣亲人与汉主相闻者，权曰：孤与子瑜，有死生不易之誓，子瑜之不负孤，犹孤之不负子瑜也。
然谤言流闻于外，陆逊表明瑾必无此，宜有以散其意。
权报曰：子瑜与孤从事积年，恩如骨肉，深相明究。
其为人，非道不行，非义不言。
玄德昔遣孔明至吴，孤尝语子瑜曰：卿与孔明同产，且弟随兄，于义为顺，何以不留孔明。
孔明若留从卿者，孤当以书解玄德，意自随人耳。
子瑜答孤言：弟亮已失身于人。
委质定分，义无二心。
弟之不留，犹瑾之不往也。
其言足贯神明，今岂当有此乎。
前得妄语文疏，即封示子瑜，并手笔与之。
孤与子瑜可谓神交，非外言所间，知卿意至，辄封来表以示子瑜，使知卿意。
汉主遣将军吴班、冯习攻破权将李异、刘阿等于巫，进军秭归，兵四万余人，武陵蛮夷皆遣使往请兵。
皇弟鄢陵侯彰、宛侯据、鲁阳侯宇、谯侯林、赞侯兖、襄邑侯峻、弘农侯斡、寿春侯彪、历城侯徽、平舆侯茂皆进爵为公，安乡侯植改封鄄城侯。
筑陵云台。
八月，孙权遣使称臣，卑辞奉章，并送于禁等还。
于禁须发皓白，形容憔悴，见帝，泣涕顿首。
帝慰喻以荀林父、孟明视故事，拜安远将军，令北诣邺谒高陵。
帝使豫于陵屋画关羽战克、庞德愤怒、禁降服之状。
禁见，惭恚发病死。
吴人城武昌。
以谷贵，罢五铢钱。
凉州卢水胡治元多等反，河西大扰。
帝召邹岐还，以京兆尹张既为凉州刺史，遣护军夏侯儒、将军费曜等继其后。
后西平麹光反，杀其郡守。
邢贞至吴，吴人以为宜称上将军、九州伯，不当受魏封。
吴王曰：九州伯，于古未闻也。
昔沛公亦受项羽封为汉王，盖时宜耳，复何损邪。
遂受之。
吴王出都亭侯邢贞，贞入门，不下车。
张昭谓贞曰：夫礼无不敬，法无不行。
而君敢自尊大，岂以江南寡弱，无方寸之刃故乎。
贞即遽下车。
中郎将琅邪徐盛忿愤，顾谓同列曰：盛等不能奋身出命，为国家并许、洛，吞巴、蜀，而令吾君与贞盟，不亦辱乎。
因涕泣横流。
贞闻之，谓其徒曰：江东将相如此，非久下人者也。
吴主遣中大夫南阳赵咨入谢。
帝问曰：吴主何等主也。
对曰：聪明、仁智、雄略之主也。
帝问其状，对曰：纳鲁肃于凡品，是其聪也；拔吕蒙于行陈，是其明也；获于禁而不害，是其仁也；取荆州兵不血刃，是其智也；据三州虎视于天下，是其雄也；屈身于陛下，是其略也。
帝曰：吴王颇知学乎。
咨曰：吴王浮江万艘，带甲百万，任贤使能，志存经略，虽有余闲，博览书传，历史籍，采奇异，不效书生寻章摘句而已。
帝曰：吴可征否。
对曰：大国有征伐之兵，小国有备御之固。
帝曰：吴难魏乎。
对曰：带甲百万，江、汉为池，何难之有。
帝曰：吴如大夫者几人。
对曰：聪明特达者，八九十人；如臣之比，车载斗量，不可胜数。
帝遣使求雀头香、大贝、明珠、象牙、犀角、玳瑁、孔雀、翡翠、斗鸭、长鸣鸡于吴。
吴王以其子登为太子，妙选师友，以南郡太守诸葛瑾之子恪、绥远将军张昭之子休、大理吴郡顾雍之子谭、偏将军庐江陈武之子表皆为中庶子，入讲诗书，出从骑射，谓之四友。
登接待僚属，略用布衣之礼。
十二月，帝行东巡。
帝欲封吴王子登为万户侯，吴王以登年幼，上书辞不受；复遣西曹掾吴郡沈珩入谢，并献方物。
帝问曰：吴嫌魏东向乎。
珩曰：不嫌。
曰：何以。
曰：信恃旧盟，言归于好，是以不嫌；若魏渝盟，自有豫备。
又问：闻太子当来，宁然乎。
珩曰：臣在东朝，朝不坐，宴不与，若此之议，无所闻也。
帝善之。
吴王于武昌临钓台饮酒，大醉，使人以水洒群臣曰：今日酣饮，惟醉堕台中，乃当止耳。
张昭正色不言，出外，车中坐。
王遣人呼昭还入，谓曰：为共作乐耳，公何为怒乎。
昭对曰：昔纣为糟丘酒池，长夜之饮，当时亦以为荣，不以为恶也。
王默然惭，遂罢酒。
吴王与群臣饮，自起行酒，虞翻伏地，阳醉不持；王去，翻起坐。
王大怒，手剑欲击之，侍坐者莫不惶遽。
惟大司农刘基起抱王，谏曰：大王以三爵之后，手杀善士，虽翻有罪，天下孰知之。
且大王以能容贤蓄众，故海内望风；今一朝弃之，可乎。
王曰：曹孟德尚杀孔文举，孤于虞翻何有哉。
基曰：孟德轻害士人，天下非之。
大王躬行德义，欲与尧、舜比隆，何得自喻于彼乎。
翻由是得免。
王因敕左右：自今酒后言杀，皆不得杀。
基，繇之子也。
魏世祖文皇帝黄初三年（壬寅公元222年）。
春，正月，丙寅朔，日有食之。
庚午，帝行如许昌。
诏曰：今之计、孝，古之贡士也；若限年然后取士，是吕尚、周晋不显于前世也。
其令郡国所选，勿拘老幼；儒通经术，吏达文法，到皆试用。
有司纠故不以实者。
二月，鄯善、龟兹、于阗王各遣使奉献。
是后西域复通，置戊己校尉。
汉人自佷山通武陵，使侍中襄阳马良以金锦赐五谿诸蛮夷，授以官爵。
三月，乙丑，立皇子齐公睿为平原王、皇弟鄢陵公彰等皆进爵为王。
甲戌，立皇子霖为河东王。
甲午，帝行如襄邑。
夏，四月，戊申，立鄄城侯植为鄄城王。
是时，诸侯王皆寄地空名而无其实；王国各有老兵百余人以为守卫；隔绝千里之外，不听朝聘，为设防辅监国之官以伺察之。
虽有王侯之号而侪于匹夫，皆思为布衣而不能得。
法既峻切，诸侯王过恶日闻；独北海王袞谨慎好学，未尝有失。
文学、防辅相与言曰：受诏察王举措，有过当奏，及有善亦宜以闻。
遂共表称陈袞美。
袞闻之，大惊惧，责让文学曰：修身自守，常人之行耳，而诸君乃以上闻，是适所以增其负累也。
且如有善，何患不闻，而遽共如是，是非所以为益也。
癸亥，帝还许昌。
五月，以江南八郡为荆州，江北诸郡为郢州。
汉人自巫峡建平连营至夷陵界，立数十屯，以冯习为大督，张南为前部督，自正月与吴相拒，至六月不决。
闰月，逊将进攻汉军，诸将并曰：攻备当在初，今乃令入五六百里，相守经七八月，其诸要害皆已固守，击之必无利矣。
逊曰：备是猾虏，更尝事多，其军始集，思虑精专，未可干也。
今住已久，不得我便，兵疲意沮，计不复生。
掎角此寇，正在今日。
乃先攻一营，不利，诸将皆曰：空杀兵耳。
逊曰：吾已晓破之之术。
乃敕各持一把茅，以火攻，拔之；一尔势成，通率诸军，同时俱攻，斩张南、冯习及胡王沙摩柯等首，破其四十余营。
汉将杜路、刘宁等穷逼请降。
汉主升马鞍山，陈兵自绕，逊督促诸军，四面蹙之，土崩瓦解，死者万数。
汉主夜遁，驿人自担烧铙铠断后，仅得入白帝城，其舟船、器械，水、步军资，一时略尽，尸骸塞江而下。
汉主大惭恚曰：吾乃为陆逊所折辱，岂非天耶。
将军义阳傅肜为后殿，兵众尽死，肜气益烈。
吴人谕之使降，肜骂曰：吴狗，安有汉将军而降者。
遂死之。
从事祭酒程畿溯江而退，众曰：后追将至，宜解舫轻行。
畿曰：吾在军，未习为敌之走也。
亦死之。
初，吴安东中郎将孙桓别击汉前锋于夷道，为汉所围，求救于陆逊，逊曰：未可。
诸将曰：孙安东，公族，见围已困，奈何不救。
逊曰：安东得士众心，城牢粮足，无可忧也。
待吾计展，欲不救安东，安东自解。
及方略大施，汉果奔溃。
桓后见逊曰：前实怨不见救；定至今日，乃知调度自有方耳。
初，帝闻汉兵树栅连营七百余里，谓群臣曰：备不晓兵，岂有七百里营可以拒敌者乎。
苞原隰险阻而为军者为敌所禽’，此兵忌也。
孙权上事今至矣。
后七日，吴破汉书到。
秋，七月，冀州大蝗，饥。
汉主既败走，黄权在江北，道绝，不得还，八月，率其众来降。
汉有司请收权妻子，汉主曰：孤负黄权，权不负孤也。
待之如初。
帝谓权曰：君舍逆效顺，欲追踪陈、韩邪。
对曰：臣过受刘主殊遇，降吴不可，还蜀无路，是以归命。
且败军之将，免死为幸，何古人之可慕也。
帝善之，拜为镇南将军，封育阳侯，加侍中，使陪乘。
蜀降人或云汉诛权妻子，帝诏权发丧。
权曰：臣与刘、葛推诚相信，明臣本志。
窃疑未实，请须。
后得审问，果如所言。
马良亦死于五谿。
以此诏传之后世，若有背违，天下共诛之。
帝将立郭贵嫔为后，中郎栈潜上疏曰：夫后妃之德，盛衰治乱所由生也。
春秋》书宗人衅夏云：无以妾为夫人之礼。
初，吴王遣于禁护军浩周、军司马东里袞诣帝，自陈诚款，辞甚恭悫。
帝问周等：权可信乎。
周以为权必臣服，而袞谓其不可必服。
帝悦周言，以为有以知之，故立为吴王，复使周至吴。
周谓吴王曰：陛下未信王遣子入侍，周以阖门百口明之。
吴王为之流涕沾襟，指天为誓。
周还而侍子不至，但多设虚辞。
帝欲遣侍中辛毗、尚书桓阶往与盟誓，并责任子，吴王辞让不受。
帝怒，欲伐之，刘晔曰：彼新得志，上下齐心，而阻带江湖，不可仓卒制也。
帝不从。
九月，命征东大将军曹休、前将军张辽、镇东将军臧霸出洞口，大将军曹仁出濡须，上军大将军曹真、征南大将军夏侯尚、左将军张郃、右将军徐晃围南郡。
吴建威将军吕范督五军，以舟军拒休等，左将军诸葛瑾、平北将军潘璋、将军杨粲救南郡，裨将军朱桓以濡须督拒曹仁。
冬，十月，甲子，表首阳山东为寿陵，作终制，务从俭薄，不藏金玉，一用瓦器。
令以此诏藏之宗庙，副在尚书、秘书、三府。
又与浩周书云：欲为子登求昏宗室。
帝自许昌南征，复郢州为荆州。
十一月，辛丑，帝如宛。
曹休在洞口，自陈：愿将锐卒虎步江南，因敌取资，事必克捷，若其无臣，不须为念。
帝恐休便渡江，驿马止之。
侍中董昭侍侧，曰：窃见陛下有忧色，独以休济江故乎。
今者渡江，人情所难，就休有此志，势不独行，当须诸将。
臧霸等既富且贵，无复他望，但欲终其天年，保守禄祚而已，何肯乘危自投死地，以求徼倖。
苟霸等不进，休意自沮。
臣恐陛下虽有敕渡之诏，犹必沉吟，未便从命也。
顷之，会暴风吹吴吕范等船，绠缆悉断，直诣休等营下，斩首获生以千数，吴兵迸散。
帝闻之，敕诸军促渡。
军未时进，吴救船遂至，收军还江南。
曹休使臧霸追之，不利，将军尹卢战死。
庚申晦，日有食之。
吴王使太中大夫郑泉聘于汉，汉太中大夫宗玮报之，吴、汉复通。
汉汉嘉太守黄元叛。
吴将孙盛督万人据江陵中州，以为南郡外援。
秦昭襄王五十二年（丙午公元前255年）。
河东守王稽坐与诸侯通，弃市。
应侯日以不怿。
王临朝而叹，应侯请其故。
王曰：今武安君死，而郑安平、王稽等皆畔，内无良将而外多敌国，吾是以忧。
应侯惧，不知所出。
燕客蔡泽闻之，西入秦，先使人宣言于应侯曰：蔡泽，天下雄辩之士；彼见王，必困君而夺君之位。
应侯怒，使人召之。
蔡泽见应侯，礼又倨。
应侯不快，因让之曰：子宣言欲代我相，请闻其说。
蔡泽曰：吁，君何见之晚也。
夫四时之序，成功者去。
君独不见夫秦之商君、楚之吴起、越之大夫种，何足愿与。
应侯谬曰：何为不可。
此三子者，义之至也，忠之尽也。
君子有杀身以成名，死无所恨。
蔡泽曰：夫人立功，岂不期于成全邪。
身名俱全者，上也；名可法而身死者，次也；名僇辱而身全者，下也。
夫商君、吴起、大夫种，其为人臣尽忠致功，则可愿矣。
闳夭、周公，岂不亦忠且圣乎。
三子之可愿，孰与闳夭、周公哉。
应侯曰：善。
蔡泽曰：然则君之主惇厚旧故，不倍功臣，孰与孝公、楚王、越王。
曰：未知何如。
蔡泽曰：君之功能孰与三子。
曰：不若。
蔡泽曰：然则君身不退，患恐甚于三子矣。
语曰：日中则移，月满则亏。
进退嬴缩，与时变化，圣人之道也。
今君之怨已雠而德已报，意欲至矣而无变计，窃为君危之。
应侯遂延以为上客，因荐于王。
王召与语，大悦，拜为客卿。
应侯因谢病免。
王新悦蔡泽计画，遂以为相国。
泽为相数月，免。
楚春申君以荀卿为兰陵令。
荀卿者，赵人，名况，尝与临武君论兵于赵孝成王之前。
王曰：请问兵要。
临武君对曰：上得天时，下得地利，观敌之变动，后之发，先之至，此用兵之要术也。
荀卿曰：不然。
臣所闻古之道，凡用兵攻战之本，在乎一民。
弓矢不调，则羿不能以中；六马不和，则造父不能以致远；士民不亲附，则汤、武不能以必胜也。
故善附民者，是乃善用兵者也。
故兵要在乎附民而已。
临武君曰：不然。
兵之所贵者势利也，所行者变诈也。
善用兵者感忽悠闇，莫知所从出。
孙、吴用之，无敌于天下，岂必待附民哉。
荀卿曰：不然。
臣之所道，仁人之兵，王者之志也。
君之所贵，权谋势利也。
仁人之兵，不可诈也。
彼可诈者，怠慢者也，露袒者也，君臣上下之间滑然有离德者也。
故以桀诈桀，犹巧拙有幸焉。
以桀诈尧，譬之以卵投石，以指桡沸，若赴水火，入焉焦没耳。
故仁人之兵，上下一心，三军同力。
臣之于君也，下之于上也，若子之事父，弟之事兄，若手臂之扞头目而覆胸腹也。
诈而袭之，与先惊而后击之，一也。
且仁人用十里之国则将有百里之听，用百里之国则将有千里之听，用千里之国则将有四海之听，必将聪明警戒，和傅而一。
故仁人之兵，聚则成卒，散则成列，延则若莫耶之长刃，婴之者断；兑则若莫耶之利锋，当之者溃。
圜居而方止，则若盘石然，触之者角摧而退耳。
且夫暴国之君，将谁与至哉。
彼其所与至者，必其民也。
其民之亲我欢若父母，其好我芬若椒兰；彼反顾其上则若灼黥，若仇雠；人之情，虽桀、跖，岂有肯为其所恶，贼其所好者哉。
是犹使人之子孙自贼其父母也。
彼必将来告之，夫又何可诈也。
故仁人用，国日明，诸侯先顺者安，后顺者危，敌之者削，反之者亡。
诗》曰：武王载发，有虔秉钺，如火烈烈，则莫我敢遏，’此之谓也。
孝成王、临武君曰：善。
孝成王、临武君曰：善。
临武君曰：善。
燕孝王薨，子喜立。
周民东亡。
秦人取其宝器，迁西周公于惮狐之聚。
楚人迁鲁于莒而取其地。
秦昭襄王五十三年（丁未，公元前二五四年）。
摎伐魏，取吴城。
韩王入朝。
魏举国听令。
秦昭襄王五十四年（戊申，公元前二五三年）。
王郊见上帝于雍。
楚迁于钜阳。
秦昭襄王五十五年（己酉，公元前二五二年）。
卫怀君朝于魏，魏人执而杀之；更立其弟，是为元君。
元君，魏婿也。
秦昭襄王五十六年（庚戌，公元前二五一年）。
秋，王薨，孝文王立。
尊唐八子为唐太后，以子楚为太子。
赵人奉子楚妻子归之。
韩王衰绖入吊祠。
燕王喜使栗腹约欢于赵，以五百金为赵王酒。
燕师至宋子，赵廉颇为将，逆击之，败栗腹于，败卿秦、乐乘于代，追北五百余里，遂围燕。
赵平原君卒。
秦孝文王元年（辛亥公元前250年）。
秦庄襄王元年（壬子公元前249年）。
吕不韦为相国。
东周君为诸侯谋伐秦，王使相国帅师讨灭之，迁东周君于阳人聚。
周既不祀。
周比亡，凡有七邑：河南、洛阳、穀城、平阴、偃师、巩、缑氏。
以河南、洛阳十万户封相国不韦为文信侯。
蒙骜伐韩，取成皋、荥阳，初置三川郡。
楚灭鲁，迁鲁顷公于卞，为家人。
秦庄襄王二年（癸丑公元前248年）。
日有食之。
蒙骜伐赵，定太原，取榆次、狼孟等三十七城。
秦庄襄王三年（甲寅公元前247年）。
王龁攻上党诸城，悉拔之，初置太原郡。
安陵人缩高之子仕于秦，秦使之守管。
信陵君攻之不下，使人谓安陵君曰：君其遣缩高，吾将仕之以五大夫，使为执节尉。
安陵君曰：安陵，小国也，不能必使其民。
使者自往请之。
使吏导使者至缩高之所。
使者致信陵君之命，缩高曰：君之幸高也，将使高攻管也。
夫父攻子守，人之笑也；见臣而下，是倍主也。
父教子倍，亦非君之所喜。
敢再拜辞。
使者以报信陵君。
信陵君大怒，遣使之安陵君所曰：安陵之地，亦犹魏也。
今吾攻管而不下，则秦兵及我，社稷必危矣。
愿君生束缩高而致之。
若君弗致，无忌将发十万之师以造安陵之城下。
安陵君曰：吾先君成侯受诏襄王以守此城也，手授太府之宪，宪之上篇曰：子弑父，臣弑君，有常不赦。
国虽大赦，降城亡子不得与焉。
今缩高辞大位以全父子之义，而君曰必生致之’，是使我负襄王之诏而废太府之宪也，虽死，终不敢行。
缩高闻之曰：信陵君为人，悍猛而自用，此辞反必为国祸。
吾已全己，无违人臣之义矣，岂可使吾君有魏患乎。
乃之使者之舍，刎颈而死。
信陵君闻之，缟素辟舍，使使者谢安陵君曰：无忌，小人也，困于思虑，失信于君，请再拜辞罪。
五月，丙午，王薨。
太子政立，生十三年矣，国事皆委于文信侯，号称仲父。
晋阳反。
秦始皇帝元年（乙卯公元前246年）。
蒙骜击定之。
韩欲疲秦人，使无东伐，乃使水工郑国为间于秦，凿泾水自仲山为渠，并北山，东注洛。
中作而觉，秦人欲杀之。
郑国曰：臣为韩延数年之命，然渠成，亦秦万世之利也。
乃使卒为之。
注填阏之水溉舄卤之地四万馀顷，收皆亩一钟，关中由是益富饶。
秦始皇帝二年（丙辰公元前245年）。
麃公将卒攻卷，斩首三万。
赵以廉颇为假相国，伐魏，取繁阳。
秦始皇帝三年（丁巳公元前244年）。
大饥。
蒙骜伐韩，取十二城。
赵王以李牧为将，伐燕，取武遂、方城。
李牧至边，如约。
匈奴数岁无所得，终以为怯。
边士日得赏赐而不用，皆愿一战。
于是乃具选车得千三百乘，选骑得万三千匹，百金之士五万人，彀者十万人，悉勒习战；大纵畜牧、人民满野。
匈奴小入，佯北不胜，以数十人委之。
单于闻之，大率众来入。
李牧多为奇陈，张左、右翼击之，大破之，杀匈奴十馀万骑，灭襜褴，破东胡，降林胡。
单于奔走，十馀岁不敢近赵边。
先是时，天下冠带之国七，而三国边于戎狄：秦自陇以西有绵诸、绲戎、翟、之戎，岐、梁、泾、漆之北有义渠、大荔、乌氏、朐衍之戎；而赵北有林胡、楼烦之戎；燕北有东胡、山戎；各分散居溪谷，自有君长，往往而聚者百有馀戎，然莫能相一。
秦始皇帝四年（戊午公元前243年）。
春，蒙骜伐魏，取旸、有诡。
三月，军罢。
秦质子归自赵；赵太子出归国。
七月，蝗，疫。
令百姓纳粟千石，拜爵一级。
魏安釐王薨，子景湣王立。
秦始皇帝五年（己未公元前242年）。
蒙骜伐魏，取酸枣、燕、虚、长平、雍丘、山阳等二十城；初置东郡。
初，剧辛在赵与庞煖善，已而仕燕。
诸侯患秦攻伐无已时。
秦始皇帝六年（庚申公元前241年）。
楚、赵、魏、韩、卫合从以伐秦，楚王为从长，春申君用事，取寿陵。
至函谷，秦师出，五国之师皆败走。
楚王以咎春申君，春申君以此益疏。
观津人硃英（按：硃，另作朱。
谓春申君曰：人皆以楚为强，君用之而弱。
其于英不然。
先君时，秦善楚，二十年而不攻楚，何也。
秦逾黾阨之塞而攻楚，不便；假道于两周，背韩、魏而攻楚，不可。
今则不然。
魏旦暮亡，不能爱许、鄢陵，魏割以与秦，秦兵去陈百六十里。
臣之所观者，见秦、楚之日斗也。
楚于是去陈，徙寿春，命曰郢。
春申君就封于吴，行相事。
秦拔魏朝歌，及卫濮阳。
卫元君率其支属徙居野王，阻其山以保魏之河内。
秦始皇帝七年（辛酉公元前240年）。
伐魏，取汲。
夏太后薨。
蒙骜卒。
秦始皇帝八年（壬戌公元前239年）。
魏与赵鄴。
韩桓惠王薨，子安立。
秦始皇帝九年（癸亥公元前238年）。
伐魏，取垣、蒲。
夏，四月，寒，民有冻死者。
王宿雍。
己酉，王冠，带剑。
杨端和伐魏，取衍氏。
初，王即位，年少，太后时时与文信侯私通。
太后幸之，生二子，封毐为长信侯，以太原为毐国，政事皆决于毐。
扬子《法言》曰：或问：信陵、平原、孟尝、春申益乎。
曰：上失其政，奸臣窃国命，何其益乎。
王以文信侯奉先王功大，不忍诛。
秦始皇帝十年（甲子公元前237年）。
冬，十月，文信侯免相，出就国。
秦始皇帝十一年（乙丑公元前236年）。
赵人伐燕，取狸阳。
兵未罢，将军王翦、桓齮、杨端和伐赵，攻邺，取九城。
王翦攻阏与、轑阳，桓齮取鄴、安阳。
赵悼襄王薨，子幽缪王迁立。
秦始皇帝十二年（丙寅公元前235年）。
文信侯饮酖死，窃葬。
其舍人临者，皆逐迁之。
且曰：自今以来，操国事不道如嫪毐、不韦者，籍其门，视此。
扬子《法言》曰：或问：吕不韦其智矣乎。
以人易货。
曰：谁谓不韦智者欤。
以国易宗。
吕不韦之盗，穿窬之雄乎。
穿窬也者，吾见担石矣，未见雒阳也。
自六月不雨，至于八月。
发四郡兵助魏伐楚。
秦始皇帝十三年（丁卯公元前234年）。
桓齮伐赵，败赵将扈輙于平阳，斩首十万，杀扈輙。
赵王以李牧为大将军，复战于宜安、肥下，秦师败绩，桓齮奔还。
赵封李牧为武安君。
秦始皇帝十四年（戊辰公元前233年）。
桓齮伐赵，取宜安、平阳、武城。
臣光曰：臣闻君子亲其亲以及人之亲，爱其国以及人之国，是以功大名美而享有百福也。
今非为秦画谋，而首欲覆其宗国，以售其言，罪固不容于死矣，乌足愍哉。
秦始皇帝十五年（己巳公元前232年）。
王大兴师伐赵，一军抵邺，一军抵太原，取狼孟、番吾；遇李牧而还。
初，燕太子丹尝质于赵，与王善。
王即位，丹为质于秦，王不礼焉。
丹怒，亡归。
秦始皇帝十六年（庚午公元前231年）。
韩献南阳地。
九月，发卒受地于韩。
魏人献地。
代地震，自乐徐以西，北至平阴；台屋墙垣太半坏，地坼东西百三十步。
秦始皇帝十七年（辛未公元前230年）。
华阳太后薨。
赵大饥。
卫元君薨，子角立。
秦始皇帝十八年（壬申公元前229年）。
王翦将上地兵下井陉，端和将河内兵共伐赵。
赵李牧、司马尚御之。
秦人多与赵王嬖臣郭开金，使毁牧及尚，言其欲反。
赵王使赵葱及齐将颜聚代之。
李牧不受命，赵人捕而杀之；废司马尚。
秦始皇帝十九年（癸酉公元前228年）。
王翦击赵军，大破之，杀赵葱，颜聚亡，遂克邯郸，虏赵王迁。
太后薨。
楚幽王薨，国人立其弟郝。
三月，郝庶兄负刍杀之，自立。
魏景湣王薨，子假立。
鞠武请西约三晋，南连齐、楚，北媾匈奴以图秦。
谓轲曰：今秦已虏韩王，又举兵南伐楚，北临赵。
魏世祖文皇帝黄初四年（癸卯公元223年）。
春，正月，曹真使张郃击破吴兵，遂夺据江陵中洲。
二月，诸葛亮至永安。
曹仁以步骑数万向濡须，先扬声欲东攻羡溪，朱桓分兵赴之。
桓乃偃旗鼓，外示虚弱以诱致仁。
仁遣其子泰攻濡须城，分遣将军常雕、王双等乘油船别袭中洲。
仁不从，自将万人留橐皋，为泰等后援。
初，吕蒙病笃，吴王问曰：卿如不起，谁可代者。
蒙对曰：朱然胆守有余，愚以为可任。
朱然者，九真太守朱治姊子也；本姓施氏，治养以为子，时为昭武将军。
蒙卒，吴王假然节，镇江陵。
及曹真等围江陵，破孙盛，吴王遣诸葛瑾等将兵往解围，夏侯尚击却之。
江陵中外断绝，城中兵多肿病，堪战者裁五千人。
真等起土山，凿地道，立楼橹临城，弓矢雨注，将士皆失色；然晏如无恐意，方厉吏士，伺间隙，攻破魏两屯。
魏兵围然凡六月，江陵令姚泰领兵备城北门，见外兵盛，城中人少，谷食且尽，惧不济，谋为内应，然觉而杀之。
董昭上疏曰：武皇帝智勇过人，而用兵畏敌，不敢轻之若此也。
三月，丙申，车驾还洛阳。
初，帝问贾诩曰：吾欲伐不从命以一天下，吴、蜀何先。
对曰：攻取者先兵权，建本者尚德化。
陛下应期受禅，抚临率土，若绥之以文德而俟其变，则平之不难矣。
吴、蜀虽蕞尔小国，依山阻水。
刘备有雄才，诸葛亮善治国；孙权识虚实，陆逊见兵势。
据险守要，泛舟江湖，皆难卒谋也。
用兵之道，先胜后战，量敌论将；故举无遗策。
臣窃料群臣无备、权对，虽以天威临之，未见万全之势也。
昔舜舞干戚而有苗服，臣以为当今宜先文后武。
帝不纳，军竟无功。
丁未，陈忠侯曹仁卒。
汉主病笃，命丞相亮辅太子，以尚书令李严为副。
汉主谓亮曰：君才十倍曹丕，必能安国，终定大事。
丞相亮奉丧还成都，以李严为中都护，留镇永安。
六月，甲戌，任城威王彰卒。
甲申，魏寿肃侯贾诩卒。
大水。
吴贺齐袭蕲春，虏太守晋宗以归。
初，益州郡耆帅雍闿杀太守正昂，因士燮以求附于吴，又执太守成都张裔以与吴，吴以闿为永昌太守。
秋，八月，丁卯，以廷尉钟繇为太尉，治书执法高柔代为廷尉。
是时三公无事，又希与朝政，柔上疏曰：公辅之臣，皆国之栋梁，民所具瞻。
而置之三事，不使知政，遂各偃息养高，鲜有进纳，诚非朝廷崇用大臣之义，大臣献可替否之谓也。
古者刑政有疑，辄议于槐、棘之下。
自今之后，朝有疑议及刑狱大事，宜数以咨访三公。
三公朝朔、望之日，又可特延入讲论得失，博尽事情，庶有补起天听，光益大化。
帝嘉纳焉。
辛未，帝校猎于荥阳，遂东巡。
九月，甲辰，如许昌。
汉尚书义阳邓芝言于诸葛亮曰：今主上幼弱，初即尊位，宜遣大使重申吴好。
芝问：其人为谁。
冬，十月，芝至吴。
芝对曰：吴、蜀二国，四州之地。
大王命世之英，诸葛亮亦一时之杰也。
是岁，汉主立妃张氏为皇后。
魏世祖文皇帝黄初五年（甲辰公元224年）。
春，三月，帝自许昌还洛阳。
初平以来，学道废坠。
夏，四月，初立太学；置博士，依汉制设《五经》课试之法。
吴王使辅义中郎将吴郡张温聘于汉，自是吴、蜀信使不绝。
时事所宜，吴主常令陆逊语诸葛亮；又刻印置逊所，王每与汉主及诸葛亮书，常过示逊，轻重、可否有所不安，每令改定，以印封之。
汉复遣邓芝聘于吴，吴主谓之曰：若天下太平，二主分治，不亦乐乎。
芝对曰：天无二日，土无二王。
如并魏之后，大王未深识天命，君各茂其德，臣各尽其忠，将提枹鼓，则战争方始耳。
吴王大笑曰：君之诚款乃当尔邪。
秋，七月，帝东巡，如许昌。
帝欲大兴军伐吴，侍中辛毗谏曰：方今天下新定，土广民稀，而欲用之，臣诚未见其利也。
先帝屡起锐师，临江而旋。
今六军不增于故，而复修之，此未易也。
今日之计，莫若养民屯田，十年然后用之，则役不再举矣。
帝曰：如卿意更当以虏遗子孙邪。
对曰：昔周文王以纣遗武王，惟知时也。
帝不从，留尚书仆射司马懿镇许昌。
八月，为水军，亲御龙舟，循蔡、颍，浮淮如寿春。
九月，至广陵。
吴安东将军徐盛建计，植木衣苇，为疑城假楼，自石头至于江乘，联绵相接数百里，一夕而成；又大浮舟舰于江。
帝问群臣：权当自来否。
吴张温少以俊才有盛名，顾雍以为当今无辈，诸葛亮亦重之。
温荐引同郡暨艳为选部尚书。
艳皆不听。
冬，十月，帝还许昌。
十一月，戊申晦，日有食之。
鲜卑轲比能诱步度根兄扶罗韩杀之，步度根由是怨轲比能，更相攻击。
步度根部众稍弱，将其众万余落保太原、雁门；是岁，诣阙贡献。
魏世祖文皇帝黄初六年（乙巳公元225年）。
春，二月，诏以陈群为镇军大将军，随车驾董督众军，录行尚书事；司马懿为抚军大将军，留许昌，督后台文书。
三月，帝行如召陵，通讨虏渠；乙巳，还许昌。
并州刺史梁习讨轲比能，大破之。
汉诸葛亮率众讨雍闿等，参军马谡送之数十里。
谡曰：南中恃其险远，不服久矣。
辛未，帝以舟师复征吴，群臣大议。
宫正鲍勋谏曰：王师屡征而未有所克者，盖以吴、蜀唇齿相依，凭阻山水，有难拔之势故也。
往年龙舟飘荡，隔在南岸，圣躬蹈危，臣下破胆，此时宗庙几至倾覆，为百世之戒。
今又劳兵袭远，日费千金，中国虚耗，令黠虏玩威，臣窃以为不可。
帝怒，左迁勋为治书执法。
勋，信之子也。
夏，五月，戊申，帝如谯。
吴丞相北海孙劭卒。
利成郡兵蔡方等反，杀太守徐质，推郡人唐咨为主，诏屯骑校尉任福等讨平之。
秋，七月，立皇子鉴为东武阳王。
亮由越巂入，斩雍闿及高定。
益州、永昌、牂柯、越巂四郡皆平，亮即其渠率而用之。
或以谏亮，亮曰：若留外人，则当留兵，兵留则无所食，一不易也；加夷新伤破，父兄死丧，留外人而无兵者，必成祸患，二不易也；又，夷累有废杀之罪，自嫌衅重，若留外人，终不相信，三不易也。
今吾欲使不留兵，不运粮，而纲纪粗定，夷、汉粗安故耳。
亮于是悉收其俊杰孟获等以为官属，出其金、银、丹、漆、耕牛、战马以给军国之用。
自是终亮之世，夷不复反。
尚书蒋济表言水道难通，帝不从。
十一月，东武阳王鉴薨。
十二月，吴番阳贼彭绮攻没郡县，众数万人。
魏世祖文皇帝黄初七年（丙午公元226年）。
春，正月，壬子，帝还洛阳，谓蒋济曰：事不可不晓。
吾前决谓分半烧船于山阳湖中，卿于后致之，略与吾俱至谯。
又每得所陈，实入吾意。
自今讨贼计画，善思论之。
汉丞相亮欲出军汉中，前将军李严当知后事，移屯江州，留护军陈到驻永安，而统属于严。
吴陆逊以所在少谷，表令诸将增广农亩。
吴王报曰：甚善。
令孤父子亲受田，车中八牛，以为四耦，虽未及古人，亦欲令与众均等其劳也。
票骑将军都阳侯曹洪，家富而性吝啬，帝在东宫，尝从洪贷绢百匹，不称意，恨之。
初，郭后无子，帝使母养平原王睿；以睿母甄夫人被诛，故未建为嗣。
陈寿评曰：文帝天资文藻，下笔成章，博闻强识，才艺兼该。
若加之旷大之度，励以公平之诚，迈志存道，克广德心，则古之贤主，何远之有哉。
太子即皇帝位，尊皇太后曰太皇太后，皇后曰皇太后。
帝初莅政，陈群上疏曰：夫臣下雷同，是非相蔽，国之大患也。
若不和睦则有雠党，有雠党则毁誉无端，毁誉无端则真伪失实，此皆不可不深察也。
癸未，追谥甄夫人曰文昭皇后。
壬辰，立皇弟蕤为阳平王。
六月，戊寅，葬文帝于首阳陵。
辛巳，立皇子冏为清河王。
吴左将军诸葛瑾等寇襄阳，司马懿击破之，斩其部将张霸。
吴丹阳、吴、会山民复为寇，攻没属县。
吴王分三郡险地为东安郡，以绥南将军全琮领太守。
琮至，明赏罚，招诱降附，数年，得万余人。
吴王召琮还牛渚，罢东安郡。
冬，十月，清河王冏卒。
是岁，吴交趾太守士燮卒，吴王以燮子徽为安远将军，领九真太守，以校尉陈时代燮。
交州刺史吕岱以交趾绝远，表分海南三郡为交州，以将军戴良为刺史；海东四郡为广州，岱自为刺史；遣良与时南入。
而徽自署交趾太守，发宗兵拒良，良留合浦。
吕岱上疏请讨徽，督兵三千人，晨夜浮海而往。
孙盛论曰：夫柔远能迩，莫善于信。
吕岱师友士辅，使通信誓；徽兄弟肉袒，推心委命，岱因灭之以要功利，君子是以知吕氏之祚不延者也。
徽大将甘醴及桓治率吏民共攻岱，岱奋击，破之。
于是除广州，复为交州如故。
岱进讨九真，斩获以万数；又遣从事南宣威命，暨徼外扶南、林邑、堂明诸王，各遣使入贡于吴。
魏烈祖明皇帝太和元年（丁未公元227年）。
春，吴解烦督胡综、番阳太守周鲂击彭绮，生获之。
三月，蜀丞相亮率诸军北驻汉中，使长史张裔、参军蒋琬统留府事。
临发，上疏曰：。
先帝创业未半，而中道崩殂。
今天下三分，益州疲敝，此诚危急存亡之秋也。
然侍卫之臣不懈于内，忠志之士忘身于外者，盖追先帝之殊遇，欲报之于陛下也。
诚宜开张圣听，以光先帝遗德，恢弘志士之气；不宜妄自菲薄，引喻失义，以塞忠谏之路也。
宫中、府中，俱为一体，陟罚臧否，不宜异同。
若有作奸犯科及为忠善者，宜付有司论其刑赏，以昭陛下平明之理，不宜偏私，使内外异法也。
侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下。
愚以为宫中之事，事无大小，悉以咨之，然后施行，必能裨补阙漏，有所广益。
将军向宠，性行淑均，晓畅军事，试用于昔日，先帝称之曰能，是以众议举宠为督。
愚以为营中之事，悉以咨之，必能使行陈和睦，优劣得所。
亲贤臣，远小人，此先汉所以兴隆也；亲小人，远贤臣，此后汉所以倾颓也。
先帝在时，每与臣论此事，未尝不叹息痛恨于桓、灵也。
侍中、尚书、长史、参军，此悉端良、死节之臣，愿陛下亲之，信之，则汉室之隆可计日而待也。
臣本布衣，躬耕南阳，苟全性命于乱世，不求闻达于诸侯。
先帝不以臣卑鄙，猥自枉屈，三顾臣于草庐之中，咨臣以当世之事；由是感激，遂许先帝以驱驰。
后值倾覆，，受任于败军之际，奉命于危难之间，尔来二十有一年矣。
受命以来，夙夜忧叹，恐托付不效，以伤先帝之明。
故五月渡泸，深入不毛。
遂行，屯于沔北阳平石马。
亮辟广汉太守姚伷为掾，伷并进文武之士，亮称之曰：忠益者莫大于进人，进人者各务其所尚。
今姚掾并存刚柔以广文武之用，可谓博雅矣。
愿诸掾各希此事以属其望。
甲申，初营宗庙于洛阳。
六月，以司马懿都督荆、豫州诸军事，率所领镇宛。
冬，十二月，立贵嫔河内毛氏为皇后。
初，帝为平原王，纳河内虞氏为妃；及即位，虞氏不得立为后，太皇卞太后慰勉焉。
虞氏曰：曹氏自好立贱，未有能以义举者也。
然后职内事，君听外政，其道相由而成；苟不能以善始，未有能令终者也，殆必由此亡国丧祀矣。
虞氏遂绌还邺宫。
初，太祖、世祖皆议复肉刑，以军事不果。
及帝即位，太傅钟繇上言：宜如孝景之令，其当弃市欲斩右趾者，许之；其黥、劓、左趾、官刑者，自如孝文易以髡笞，可以岁生三千人。
诏公卿以下议，司徒朗以为：肉刑不用已来，历年数百；今复行之，恐所减之文未彰于万民之目，而肉刑之问已宣于寇雠之耳，非所以来远人也。
今可按繇所欲轻之死罪，使减死髡刑，嫌其轻者，可倍其居作之岁数。
内有以生易死不訾之恩，外无以刖易釱骇耳之声。
议者百余人，与朗同者多。
帝以吴、蜀未平，且寝。
是岁，吴昭武将军韩当卒，其子综淫乱不轨，惧得罪，闰月，将其家属、部曲来奔。
魏烈祖明皇帝太和二年（戊申，公元228年）。
春，正月，司马懿攻新城，旬有六日，拔之，斩孟达。
初，征西将军夏侯渊之子楙尚太祖女清河公主，文帝少与之亲善，及即位，以为安西将军，都督关中，镇长安，使承渊处。
是时赵云、邓芝兵亦败于箕谷，云敛众固守，故不大伤，云亦坐贬为镇军将军。
亮之出祁山也，天水参军姜维诣亮降。
亮美维胆智，辟为仓曹掾，使典军事。
曹真讨安定等三郡，皆平。
真以诸葛亮惩于祁山，后必出从陈仓，乃使将军郝昭等守陈仓，治其城。
夏，四月，丁酉，京还洛阳。
帝以燕国徐邈为凉州刺史。
邈务农积谷，立学明训，进善黜恶，与羌、胡从事，不问小过；若犯大罪，先告部帅，使知应死者，乃斩以徇。
由是服其威信，州界肃清。
五月，大旱。
吴王使鄱阳太守周鲂密求山中旧族名帅为北方所闻知者，令谲挑扬州牧曹休。
吴王许之。
尚书蒋济上疏曰：休深入虏地，与权精兵对，而朱然等在上流，乘休后，臣未见其利也。
前将军满宠上疏曰：曹休虽明果而希用兵，今所从道，背湖旁江，易进难退，此兵之絓地也。
若入无强口，宠深为之备。
宠表未报，休与陆逊战于石亭。
逊自为中部，令朱桓、全琮为左右翼，三道俱进，冲休伏兵，因驱走之，追亡逐北，径至夹石，斩获万余，牛马骡驴车乘万两，军资器械略尽。
初，休表求深入以应周鲂，帝命贾逵引兵东与休合。
乃部署诸将，水陆并进，行二百里，获吴人，言休战败，吴遗兵断夹石。
九月，乙酉，立皇子穆为繁阳王。
长平壮侯曹休上书谢罪，帝以宗室不问。
休惭愤，疽发于背，庚子，卒。
帝以满宠都督扬州以代之。
冬，十一月，兰陵成侯王朗卒。
汉诸葛亮闻曹休败，魏兵东下，关中虚弱，欲出兵击魏，群臣多以为疑。
亮上言于汉主曰：先帝深虑以汉、贼不两立，王业不偏安，故托臣以讨贼。
以先帝之明，量臣之才，固当知臣伐贼，才弱敌强；然不伐贼，王业亦亡，惟坐而待亡，孰与伐之。
是故托臣而弗疑也。
臣受命之日，寝不安席，食不甘味，思惟北征，宜先入南，故五月渡泸，深入不毛。
臣非不自惜也，顾王业不可偏全于蜀都，故冒危难以奉先帝之遗意也，而议者以为非计。
今贼适疲于西，又务于东，兵法乘劳，此进趋之时也。
谨陈其事如左：高帝明并日月，谋臣渊深，然涉险被创，危然后安。
今陛下未及高帝，谋臣不如良、平，而欲以长计取胜，坐定天下，此臣之未解一也。
刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。
曹操智计殊绝于人，其用兵也，仿佛孙、吴；然困于南阳，险于乌巢，危于祁连，逼于黎阳，几败伯山，殆死潼关，然后伪定一时耳；况臣才弱，而欲以不危而定之，此臣之未解三也。
曹操五攻昌霸不下，四越巢湖不成，任用李服而李服图之，委夏侯而夏侯败亡；先帝每称操为能，犹有此失，况臣驽下，何能必胜。
此臣之未解四也。
自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人，皆数十年之内，纠合四方之精锐，非一州之所有；若复数年，则损三分之二，当何以图敌。
此臣之未解五也。
今民穷兵疲，而事不可息，事不可息，则住与行，劳费正等，而不及虚图之，欲以一州之地与贼支久，此臣之未解六也。
夫难平者事也，昔先帝败军于楚，当此时，曹操拊手，谓天下已定。
然后先帝东连吴、越，西取巴、蜀，举兵北征，夏侯授首，此操之失计而汉事将成也。
然后吴更违盟，关羽毁败，秭归蹉跌，曹丕称帝。
凡事如是，难可逆见。
臣鞠躬尽力，死而后已，至于成败利钝，非臣之明所能逆睹也。
十二月，亮引兵出散关，围陈仓，陈仓已有备，亮不能克。
昭谓详曰：前言已定矣，我识卿耳，箭不识也。
帝召张郃于方城，使击亮。
帝自幸河南城，置酒送郃，问郃曰：迟将军到，亮得无已得陈仓乎。
初，公孙康卒，子晃、渊等皆幼，官属立其弟恭。
恭劣弱，不能治国，渊既长，胁夺恭位，上书言状。
侍中刘晔曰：公孙氏汉时所用，遂世官相承，水则由海，陆则阻山，外连胡夷，绝远难制。
而世权日久，今若不诛，后必生患。
若怀贰阻兵，然后致诛，于事为难。
不如因其新立，有党有仇，先其不意，以兵临之，开设赏募，可不劳师而定也。
帝不从，拜渊扬烈将军、辽东太守。
吴王以扬州牧吕范为大司马，印绶未下而卒。
初，孙策使范典财计，时吴王年少，私从有求，范必关白，不敢专许，当时以此见望。
吴王守阳羡长，有所私用，策或料覆，功曹周谷辄为傅著簿书，使无谴问，王临时悦之。
及后统事，以范忠诚，厚见信任，以谷能欺更簿书，不用也。
魏烈祖明皇帝太和三年（己酉公元229年）。
春，汉诸葛亮遣其将陈戒攻武都、阴平二郡，雍州刺史郭淮引兵救之。
亮自出建威，淮退，亮遂拔二郡以归；汉主复策拜亮为丞相。
夏，四月，丙申，吴王即皇帝位，大赦，改元黄龙。
百官毕会，吴主归功周瑜。
绥远将军张昭举笏欲褒赞功德，未及言，吴主曰：如张公之计，今已乞食矣。
昭大惭，伏地流汗。
吴主追尊父坚为武烈皇帝，兄策为长沙桓王，立子登为皇太子，封长沙桓王子绍为吴侯。
以诸葛恪为太子左辅，张休为右弼，顾谭为辅正、陈表为翼正都尉，而谢景、范慎、羊衜等皆为宾客，于是东宫号为多士。
太子使侍中胡综作《宾友目》曰：英才卓越，超逾伦匹，则诸葛恪；精识时机，达幽究微，则顾谭；凝辩宏达，言能释结，则谢景；究学甄微，游夏同科，则范惧。
羊衜私驳综曰：元逊才而疏，子嘿精而很，叔发辩而浮，孝敬深而狭。
衜卒以此言为恪等所恶，其后四人皆败，如衜所言。
丞相亮曰：权有僭逆之心久矣，国家所以略其衅情者，求掎角之援也。
今议者咸以权利在鼎足，不能并力，且志望已满，无上岸之情，推此，皆似是而非也。
张昭以老病上还官位及所统领，更拜辅吴将军，班亚三司，改封娄侯，食邑万户。
昭每朝见，辞气壮厉，义形于色，曾以直言逆旨，中不进见。
元城哀王礼卒。
六月，癸卯，繁阳王穆卒。
戊申，追尊高祖大长秋曰高皇帝，夫人吴氏曰高皇后。
九月，吴主迁都建业，皆因故府，不复增改，留太子登及尚书九官于武昌，使上大将军陆逊辅太子，并掌荆州及豫章二郡事，董督军国。
南阳刘廙尝著《先刑后礼论》，同郡谢景称之于逊，逊呵景曰：礼之长于刑久矣；廙以细辩而诡先圣之教，君今侍东宫，宜遵仁义以彰德音，若彼之谈，不须讲也。
冬，十月，改平望观曰听充观。
帝常言：狱者，天下之性命也。
每断大狱，常诣观临听之。
初，魏文侯师李悝著《法经》六篇，商君受之以相秦。
萧何定《汉律》，益为九篇，后稍增至六十篇。
又有《令》三百余篇、《决事比》九百六卷，世有增损，错糅无常，后人各为章句，马、郑诸儒十有余家，以至于魏。
所当用者合二万六千二百七十二条，七百七十三万余言，览者益难。
帝乃诏但用郑氏章句。
尚书卫觊奏曰：刑法者，国家之所贵重而私议之所轻贱；狱吏者，百姓之所县命而选用者之所卑下。
王政之敝，未必不由此也。
请置律博士。
帝从之。
又诏司空陈群、散骑常侍刘邵等删约汉法，制《新律》十八篇，《州郡令》四十五篇，《尚书官令》、《军中令》合百八十余篇，于《正律》九篇为增，于旁章科令为省矣。
十一月，洛阳庙成，迎高、太、武、文四神主于邺。
十二月，雍丘王植徙封东阿。
汉丞相亮徙府营于南山下原上，筑汉城于沔阳，筑乐城于成固。
魏烈祖明皇帝太和四年（庚戌公元230年）。
春，吴主使将军卫温、诸葛直将甲士万人，浮海求夷洲、亶洲，欲俘其民以益众。
尚书琅邪诸葛诞、中书郎南阳邓飏等相与结为党友，更相题表，以散骑常侍夏侯玄等四人为四聪，诞辈八人为八达。
玄，尚之子也。
中书监刘放子熙，中书令孙资子密，吏部尚书卫臻子烈，三人咸不及比，以其父居势位，容之为三豫。
行司徒事董昭上疏曰：凡有天下者，莫不贵尚敦朴忠信之士，深疾虚伪不真之人者，以其毁教乱治，败俗伤化也。
近魏讽伏诛建安之末，曹伟斩戮黄初之始。
夏，四月，定陵成侯钟繇卒。
六月，戊子，太皇太后卞氏殂。
秋，七月，葬武宣皇后。
大司马曹真以汉人数入寇，请由斜谷伐之。
诸将数道并进，可以大克。
帝从之，诏大将军司马懿溯汉水由西城入，与真会汉中，诸将或由子午谷、或由武威入。
司空陈群谏曰：太祖昔到阳平攻张鲁，多收豆麦以益军粮，鲁未下而食犹乏。
今既无所因，且斜谷阻险，难以进退，转运必见钞截，多留兵守要，则损战士，不可不熟虑也。
帝从群议。
真复表从子午道；群又陈其不便，并言军事用度之计。
诏以群议下真，真据之遂行。
八月，辛已，帝行东巡；乙未，如许昌。
汉丞相亮闻魏兵至，次于成固赤坂以待之。
召李严使将二万人赴汉中，表严子丰为江州都督，督军典严后事。
会天大雨三十余日，栈道断绝，太尉华歆上疏曰：陛下以圣德当成、康之隆，愿先留心于治道，以征伐为后事。
为国者以民为基，民以衣食为本。
使中国无饥寒之患，百姓无离上之心，则二贼之衅可坐而待也。
帝报曰：贼凭恃山川，二祖劳于前世，犹不克平，朕岂敢自多，谓必灭之哉。
诸将以为不一探取，无由自敝，是以观兵以窥其衅。
若天时未至，周武还师，乃前事之鉴，朕敬不忘所戒。
少府杨阜上疏曰：昔武王白鱼入舟，君臣变色，动得吉瑞，犹尚忧惧，况有灾异而不战竦者哉。
今吴、蜀未平，而天屡降变，诸军始进，便有天雨之患，稽阂山险，已积日矣。
转运之劳，担负之苦，所费已多，若有不继，必违本图。
传》曰：见可而进，知难而退，军之善政也。
徒使六军困于山谷之间，进无所略，退又不得，非王兵之道也。
九月，诏曹真等班师。
冬，十月，乙卯，帝还洛阳。
十二月，辛未，改葬文昭皇后于朝阳陵。
青州人隐蕃逃奔入吴，上书于吴主曰：臣闻纣为无道，微子先出；高祖宽明，陈平先入。
武陵五谿蛮夷叛吴，吴主以南土清定，召交州剌史吕岱还屯长沙沤口。
魏烈祖明皇帝太和五年（辛亥公元231年）。
春，二月，吴主假太常潘濬节，使与吕岱督诸军五万人讨五谿蛮。
濬姨兄蒋琬为诸葛亮长史，武陵太守卫旍奏濬遣密使与琬相闻，欲有自托之计。
吴主曰：承明不为此也。
即封旍表以示濬，而召旍还，免官。
汉丞相亮命李严以中都护署府事。
三月，邵陵元侯曹真卒。
自十月不雨，至于是月。
司马懿使费曜、戴陵留精兵四千守上邽，余众悉出，西救祁山。
懿等寻亮后至于卤城。
张郃曰：彼远来逆我，请战不得，谓我利不在战，欲以长计制之也。
且祁山知大军已在近，人情自固，可止屯于此，分为奇兵，示出其后，不宜进前而不敢逼，坐失民望也。
今亮孤军食少，亦行去矣。
懿不从，故寻亮。
既至，又登山掘营，不肯战。
贾诩、魏平数请战，因曰：公畏蜀如虎，奈天下笑何。
懿病之。
诸将咸请战。
夏，五月，辛已，懿乃使张郃攻无当监何平于南围，自案中道向亮。
亮使魏延、高翔、吴班逆战，魏兵大败，汉人获甲着三千，懿还保营。
六月，亮以粮尽退军，司马懿遣张郃追之。
郃进至木门，与亮战，蜀人乘高布伏，弓弩乱发，飞矢中郃右膝而卒。
秋，七月，乙酉，皇子殷生，大赦。
植复上疏曰：昔汉文发代，疑朝有变，宋昌曰：内有朱虚、东牟之亲，外有齐、楚、淮南、琅邪，此则磐石之宗，愿王勿疑。
盖取齐者田族，非吕宗也；分晋者赵、魏，非姬姓也。
八月，诏曰：先帝著令，不欲使诸王在京都者，谓幼主在位，母后摄政，防微以渐，关诸盛衰也。
朕惟不见诸王十有二载，悠悠之怀，能不兴思。
其令诸王及宗室公侯各将适子一人朝明年正月，后有少主、母后在宫者，自如先帝令。
汉丞相亮之攻祁山也，李平留后，主督运事。
布遣人告凌云：道远不能自致，乞兵见迎。
凌腾布书，请兵马迎之。
征东将军满宠以为必诈，不与兵，而为凌作报书曰：知识邪正，欲避祸就顺，去暴归道，甚相嘉尚。
今欲遣兵相迎，然计兵少则不足相卫，多则事必远闻。
且先密计以成本志，临时节度其宜。
会宠被书入朝，敕留府长史，若凌欲往迎，勿与兵也。
凌于后索兵不得，乃单遣一督将步骑七百人往迎之，布夜掩击，督将迸走，死伤过半。
凌，允之兄子也。
先是凌表宠年过耽酒，不可居方任。
帝将召宠，给事中郭谋曰：宠为汝南太守、豫州刺史二十余年，有勋方岳；及镇淮南，吴人惮之。
若不如所表，将为所窥，可令还朝，问以东方事以察之。
帝从之。
既至，体气康强，帝慰劳遣还。
十一月，戊戌晦，日有食之。
十二月，戊午，博平敬侯华歆卒。
丁卯，吴大赦，改明年元曰嘉禾。
魏烈祖明皇帝太和六年（壬子公元232年）。
春，正月，吴主少子建昌侯虑卒。
太子登自武昌入省吴主，因自陈久离定省，子道有阙；又陈陆逊忠勤，无所顾忧。
乃留建业。
二月，诏改封诸侯王，皆以郡为国。
吴主遣将军周贺、校尉裴潜乘海之辽东，从公孙渊求马。
吴主尝与张昭论及神仙，翻指昭曰：彼皆死人而语神仙，世岂有仙人也。
夏，四月，壬寅，帝如许昌。
五月，皇子殷卒。
秋，七月，以卫尉董昭为司徒。
九月，帝行如摩陂，治许昌宫，起景福、承光殿。
豫以吴使周贺等垂还，岁晚风急，必畏漂浪，东道无岸，当赴成山，成山无藏船之处，遂辄以兵屯据成山。
贺等还至成山，遇风，豫勒兵击贺等，斩之。
吴主闻之，始思虞翻之言，乃召翻于交州。
会翻已卒，以其丧还。
十一月，庚寅，陈思王植卒。
十二月，帝还许昌宫。
侍中刘晔为帝所亲重。
帝将伐蜀，朝臣内外皆曰不可。
晔入与帝议，则曰可伐”；出与朝臣言，则曰不可”。
傅子》曰：巧诈不如拙诚，信矣。
以晔之明智权计，若居之以德义，行之以忠信，古之上贤，何以加诸。
独任才智，不敦诚悫，内失君心，外困于俗，卒以自危，岂不惜哉。
晔尝谮尚书令陈矫专权，矫惧，以告其子骞。
骞曰：主上明圣，大人大臣，今若不合，不过不作公耳。
后数日，帝意果解。
黄门侍郎杜恕上疏曰：伏见廉昭奏左丞曹璠以罚当关不依诏，坐判问。
尚书令陈矫自奏不敢辞罚，亦不敢陈理，志意恳恻。
帝尝卒至尚书门，陈矫跪问帝曰：陛下欲何之。
帝曰：欲案行文书耳。
矫曰：此自臣职分，非陛下所宜临也。
若臣不称其职，则请就黜退，陛下宜还。
帝惭，回车而反。
帝尝问矫：司马公忠贞，可谓社稷之臣乎。
矫曰：朝廷之望也，社稷则未知也。
吴陆逊引兵向庐江，论者以为宜速救之。
满宠曰：庐江虽小，将劲兵精，守则经过。
又，贼舍船二百里来，后尾空绝，不来尚欲诱致，今宜听其遂进。
但恐走不可及耳。
乃整军趋杨宜口，吴人闻之，夜遁。
满宠上疏曰：合肥城南临江湖，北远寿春，贼攻围之，得据水为势；官兵救之，当先破贼大辈，然后围乃得解。
魏烈祖明皇帝青龙元年（癸丑公元233年）。
春，正月，甲申，青龙见摩陂井中，二月，帝如摩陂观龙，改元。
公孙渊遣校尉宿舒、郎中令孙综奉表称臣于吴；吴主大悦，为之大赦。
三月，吴主遣太常张弥、执金吾许晏、将军贺达将兵万人，金宝珍货，九锡备物，乘海授渊，封渊为燕王。
张昭曰：渊背魏惧讨，远来求援，非本志也。
夏，五月，戊寅，北海王蕤卒。
闰月，庚寅朔，日有食之。
六月，洛阳宫鞠室灾。
轲比能遣子将千余骑迎步度根部落，与尚、弼相遇，战于楼烦，二将没，步度根与泄归泥部落皆叛出塞，与轲比能合寇边。
帝遣骁骑将军秦朗将中军讨之，轲比能乃走幕北，泄归泥将其部众来降。
冬，十二月，诏拜渊大司马，封乐浪公。
初，张弥、许晏等至襄平，公孙渊欲图之，乃先分散其吏兵，中使秦旦、张群、杜德、黄强等及吏兵六十人置玄菟。
玄菟在辽东北二百里，太守王赞，领户二百，旦等皆舍于民家，仰其饮食，积四十许日。
旦与群等议曰：吾人远辱国命，自弃于此，与死无异。
今观此郡，形势甚弱，若一旦同心，焚烧城郭，杀其长吏，为国报耻，然后伏死，足以无恨。
孰与偷生苟活，长为囚虏乎。
群等然之。
于是阴相结约，当用八月十九日夜发。
其日中时，为郡中张松所告，赞便会士众，闭城门，旦、群、德、强皆逾城得走。
时群病疽疮著膝，不及辈旅，德常扶接与俱，崎岖山谷，行六七百里，创益困，不复能前，卧草中，相守悲泣。
群曰：吾不幸创甚，死亡无日，卿诸人宜速进道，冀有所达，空相守俱死于穷谷之中，何益也。
德曰：万里流离，死生共之，不忍相委。
于是推旦、强使前，德独留守群，采菜果食之。
旦、强别数日，得达句丽，因宣吴主诏于句丽王位宫及其主簿，给言有赐，为辽东所劫夺。
位宫等大喜，即受诏，命使人随旦还迎群、德，遣皁衣二十五人，送旦等还吴，奉表称臣，贡貂皮千枚，鹖鸡皮十具。
旦等见吴主，悲喜不能自胜。
吴主壮之，皆拜校尉。
蜀庲降都督张翼，用法严峻，南夷豪帅刘胄叛。
丞相亮以参军巴西马忠代翼，召翼令还。
诸葛亮劝农讲武，作木牛、流马，运米集斜谷口，治斜谷邸阁；息民休士，三年而后用之。
魏烈祖明皇帝青龙二年（甲寅公元234年）。
春，二月，亮悉大众十万由斜谷入寇，遣使约吴同时大举。
三月，庚寅，山阳公卒，帝素服发丧。
己酉，大赦。
夏，四月，大疫。
崇华殿灾。
诸葛亮至郿，军于渭水之南。
司马懿引军渡渭，背水为垒拒之，谓诸将曰：亮若出武功，依山而东，诚为可忧；若西上五丈原，诸将无事矣。
亮果屯五丈原。
雍州刺史郭淮言于懿曰：亮必争北原，宜先据之。
议者多谓不然，淮曰：若亮跨渭登原，连兵北山，隔绝陇道，摇荡民夷，此非国之利也。
懿乃使淮屯北原。
堑垒未成，汉兵大至，淮逆击却之。
亮以前者数出，皆以运粮不继，使己志不伸，乃分兵屯田为久驻之基，耕者杂于渭滨居民之间，而百姓安堵，军无私焉。
五月，吴主入居巢湖口，向合肥新城，众号十万；又遣陆逊、诸葛瑾将万余人入江夏、沔口，向襄阳；将军孙韶、张承入淮，向广陵、淮阴。
时东方吏士皆分休，宠表请召中军兵，并召所休将士，须集击之。
秋，七月，壬寅，帝御龙舟东征。
满宠募壮士焚吴攻具，射杀吴主之弟子泰；又吴吏士多疾病。
帝未至数百里，疑兵先至。
吴主始谓帝不能出，闻大军至，遂遁，孙韶亦退。
逊未答，方催人种葑、豆，与诸将奕棋、射戏如常。
乃自来见逊。
八月，壬申，葬汉孝献皇帝于禅陵。
辛巳，帝还许昌。
司马懿与诸葛亮相守百余日，亮数挑战，懿不出。
护军姜维谓亮曰：辛佐治杖节而到，贼不复出矣。
乞复请蒋琬之后，谁可任者。
亮曰：文伟可以继之。
是月，亮卒于军中。
长史杨仪整军而出。
百姓奔告司马懿，懿追之。
姜维令仪反旗鸣鼓，若将向懿者，懿敛军退，不敢逼。
于是仪结陈而去，入谷然后发丧。
百姓为之谚曰：死诸葛走生仲达。
懿闻之，笑曰：吾能料生，不能料死故也。
懿案行亮之营垒处所，叹曰：天下奇才也。
追至赤岸，不及而还。
初，汉前军师魏延，勇猛过人，善养士卒。
每随亮出，辄欲请兵万人，与亮异道会于潼关，如韩信故事，亮制而不许。
延常谓亮为怯，叹恨己才用之不尽。
杨仪为人干敏，亮每出军，仪常规画分部，筹度粮谷，不稽思虑，斯须便了，军戎节度，取办于仪。
延性矜高，当时皆避下之，唯仪不假借延，延以为至忿，有如水火。
亮深惜二人之才，不忍有所偏废也。
费祎使吴，吴主醉，问祎曰：杨仪、魏延，牧竖小人也，虽尝有鸣吠之益于时务，然既已任之，势不得轻。
亮病困，与仪及司马费祎等作身殁之后退军节度，令延断后，姜维次之；若延或不从命，军便自发。
府亲官属，便可将丧还葬，吾当自率诸军击贼；云何以一人死废天下之事邪。
诸军还成都，大赦，谥诸葛亮曰忠武侯。
初，亮表于汉主曰：成都有桑八百株，薄田十五顷，子弟衣食自余饶，臣不别治生以长尺寸。
若臣死之日，不使内有余帛，外有赢财，以负陛下。
卒如其所言。
丞相长史张裔常称亮曰：公赏不遗远，罚不阿近，爵不可以无功取，刑不可以贵势免，此贤愚之所以佥忘其身者也。
初，长水校尉廖立，自谓才名宜为诸葛亮之副，常以职位游散，怏怏怨谤无已，亮废立为民，徙之汶山。
习凿齿论曰：昔管仲夺伯氏骈邑三百，没齿而无怨言，圣人以为难。
蜀人所在求为诸葛亮立庙，汉主不听。
汉主以左将军吴懿为车骑将军，假节，督汉中；以丞相长史蒋琬为尚书令，总统国事，寻加琬行都护，假节，领益州刺史。
吴人闻诸葛亮卒，恐魏承衰取蜀，增巴丘守兵万人，一欲以为救援，二欲以事分割。
汉主使右中郎将宗预使吴，吴主问曰：东之与西，譬犹一家，而闻西更增白帝之守，何也。
山出铜铁，自铸甲兵。
冬，十一月，洛阳地震。
吴潘濬讨武陵蛮，数年，斩获数万。
自是群蛮衰弱，一方宁静。
十一月，濬还武昌。
魏烈祖明皇帝青龙三年（乙卯公元235年）。
春，正月，戊子，以大将军司马懿为太尉。
丁巳，皇太后郭氏殂。
帝数问甄后死状于太后，由是太后以忧殂。
三月，庚寅，葬文德皇后。
夏，四月，汉主以蒋琬为大将军、录尚书事；费祎代琬为尚书令。
帝好土功，既作许昌宫，又治洛阳宫，起昭阳太极殿，筑总章观，高十余丈。
是时猎法严峻，杀禁地鹿者身死，财产没官，有能觉告者，厚加赏赐。
柔复上疏曰：中间以来，百姓供给众役，亲田者既减；加顷复有猎禁，群鹿犯暴，残食生苗，处处为害，所伤不訾，民虽障防，力不能御。
至如荥阳左右，周数百里，岁略不收。
方今天下生生者甚少，而麋鹿之损者甚多，卒有兵戎之役，凶年之灾，将无以待之。
惟陛下宽放民间，使得捕鹿，遂除其禁，则众庶永济，莫不悦豫矣。
帝又欲平北芒，令于其上作台观，望见孟津。
卫尉辛毗谏曰：天地之性，高高下下。
今而反之，既非其理；加以损费人功，民不堪役。
且若九河盈溢，洪水为害，而丘陵皆夷，将何以御之。
帝乃止。
少府杨阜上疏曰：陛下奉武皇帝开拓之大业，守文皇帝克终之元绪，诚宜思齐往古圣贤之善治，总观季世放荡之恶政。
曩使桓、灵不废高祖之法度，文、景之恭俭，太祖虽有神武，于何所施，而陛下何由处斯尊哉。
今吴、蜀未定，定旅在外，诸所缮治，惟陛下务从约节。
帝优诏答之。
阜复上疏曰：尧尚茅茨而万国安其居，禹卑宫室而天下乐其业。
散骑常侍蒋济上疏曰：昔句践养胎以待用，昭王恤病以雪仇，故能以弱燕服强齐，羸越灭劲吴。
今二敌强盛，当身不除，百世之责也。
以陛下圣明神武之略，舍其缓者，专心讨贼，臣以为无难矣。
中书侍郎东莱王基上疏曰：臣闻古人以水喻民曰：水所以载舟，亦所以覆舟。
颜渊曰东野子之御，马力尽矣，而求进不已，殆将败矣。
今事役劳苦，男女离旷，愿陛下深察东野之敝，留意舟水之喻，息奔驷于未尽，节力役于未困。
昔汉有天下，至孝文时唯有同姓诸侯，而贾谊忧之曰：置火积薪之下而寝其上，因谓之安。
今寇贼未殄，猛将拥兵，检之则无以应敌，久之则难以遗后，当盛明之世，不务以除患，若子孙不竞，社稷之忧也。
使贾谊复起，必深切于曩时矣。
帝皆不听。
殿中监督役，擅收兰台令史，右仆射卫臻奏案之。
诏曰：殿舍不成，吾所留心，卿推之，何也。
臻曰：古制侵官之法，非恶其勤事也，诚以所益者小，所堕者大也。
臣每察校事，类皆如此，若又纵之，惧群司将遂越职，以至陵夷矣。
八月，庚午，立皇子芳为齐王，询为秦王。
帝无子，养二王为子，宫省事秘，莫有知其所由来者。
或云：芳，任城王楷之子也。
丁巳，帝还洛阳。
诏复立崇华殿，更名曰九龙。
通引穀水过九龙殿前，为玉井绮栏，蟾蜍含受，神龙吐出。
使博士扶风马钧作司南车，水转百戏。
陵霄阙始构，有鹊巢其上，帝以问高堂隆，对曰：《诗》曰：惟鹊有巢，惟鸠居之。
散骑常侍领秘书监王肃上疏曰：今宫室未就，见作者三四万人。
计一岁有三百六十万夫，亦不为少。
夫信之于民，国家大宝也。
中山恭王袞疾病，令官属曰：男子不死于妇人之手，亟以时营东堂。
堂成，舆疾往居之。
又令世子曰：汝幼为人君，知乐不知苦，必将以骄奢为失者也。
兄弟有不良之行，当造䣛谏之，谏之不从，流涕喻之，喻之不改，乃白其母，犹不改，当以奏闻，并辞国土。
与其守宠罹祸，不若贫贱全身也。
此亦谓大罪恶耳，其微过细故，当掩覆之。
冬，十月，己酉，袞卒。
十一月，丁酉，帝行如许昌。
是岁，幽州刺史王雄使勇士韩龙刺杀鲜卑轲比能。
自是种落离散，互相侵伐，强者远遁，弱者请服，边陲遂安。
张掖柳谷口水溢涌，宝石负图，状象灵龟，立于川西，有石马七及凤皇、麒麟、白虎、牺牛、璜玦、八卦、列宿、孛彗之象，又有文曰大讨曹”。
魏烈祖明皇帝青龙四年（丙辰公元236年）。
春，吴人铸大钱，一当五百。
三月，吴张昭卒，年八十一。
昭容貌矜严，有威风，吴主以下，举邦惮之。
夏，四月，汉主至湔，登观阪，观汶水之流，旬日而还。
武都氐王苻健请降于汉，其弟不从，将四百户来降。
五月，乙卯，乐平定侯董昭卒。
冬，十月，己卯，帝还洛阳宫。
高堂隆上疏曰：凡帝王徙都立邑，皆先定天地、社稷之位，敬恭以奉之。
十二月，癸巳，颍阴靖侯陈群卒。
袁子论曰：或云：少府杨阜岂非忠臣哉。
见人主之非则勃然触之，与人言未尝不道。
答曰：夫仁者爱人，施之君谓之忠，施于亲谓之孝。
今为人臣，见人主失道，直诋其非而播扬其恶，可谓直士，未为忠臣也。
故司空陈群则不然，谈论终日，未尝言人主之非；书数十上，外人不知。
君子谓群于是乎长者矣。
乙未，帝行如许昌。
诏公卿举才德兼备者各一人，司马懿以兖州刺史太原王昶应选。
以圣人之德犹尚如此，况庸庸之徒而轻毁誉哉。
魏烈祖明皇帝景初元年（丁巳公元237年）。
春，正月，壬辰，山茌县言黄龙见。
高堂隆以为：魏得土德，故其瑞黄龙见，宜改正朔，易服色，以神明其政，变民耳目。
三月，下诏改元，以是月为孟夏四月，服色尚黄，牺牲用白，从地正也。
五月，己巳，帝还洛阳。
己丑，大赦。
六月，戊申，京都地震。
己亥，以尚书令陈矫为司徒，左仆射卫臻为司空。
有司奏以武皇帝为魏太祖，文皇帝为魏高祖，帝为魏烈祖；三祖之庙，万世不毁。
孙盛论曰：夫谥以表行，庙以存容。
未有当年而逆制祖宗，未终而豫自尊显。
魏之群司于是乎失正矣。
秋，七月，丁卯，东乡贞侯陈矫卒。
公孙渊数对国中宾客出恶言，帝欲讨之，以荆州刺史河东毌丘俭为幽州刺史。
汉张后殂。
九月，冀、兖、徐、豫大水。
西平郭夫人有宠于帝，毛后爱弛。
冬，十月，帝用高堂隆之议，营洛阳南委杰山为圆丘，诏曰：昔汉氏之初，承秦灭学之后，采摭残缺，以备郊祀，四百余年，废无禘礼。
曹氏世系出自有虞，今祀皇皇帝天于圆丘，以始祖虞舜配；祭皇皇后地于方丘，以舜妃伊氏配；祀皇天之神于南郊，以武帝配；祭皇地之祇于北郊，以武宣皇后配。
庐江主薄吕习密使人请兵于吴，欲开门为内应。
吴主使卫将军全琮督前将军朱桓等赴之，既至，事露，吴军还。
是岁，徙长安钟虡、橐佗、铜人、承露盘于洛阳。
盘折，声闻数十里。
铜人重，不可致，留于霸城。
大发铜铸铜人二，号曰翁仲，列坐于司马门外。
又铸黄龙、凤皇各一，龙高四丈，凤高三太余，置内殿前。
起土山于芳林园西北陬，使公卿群僚皆负土，树松、竹、杂木、善草于其上，捕山禽杂兽致其中。
司徒军议掾董寻上疏谏曰：臣闻古之直士，尽言于国，不避死亡，故周昌比高祖于桀、纣，刘辅譬赵后于人婢。
天生忠直，虽白刃沸汤，往而不顾者，诚为时主爱惜天下也。
建安以来，野战死亡，或门殚户尽，虽有存者，遗孤老弱。
若今宫室狭小，当广大之，犹宜随时，不妨农务，况乃作无益之物。
黄龙、凤皇、九龙、承露盘，此皆圣明之所不兴也，其功三倍于殿舍。
陛下既尊群臣，显以冠冕，被以文绣，载以华舆，所以异于小人；而使穿方举土，面目垢黑，沾体涂足，衣冠了鸟，毁国之光以崇无益，甚非谓也。
孔子曰：君使臣以礼，臣事君以忠。
无忠无礼，国何以立。
臣知言出必死，而臣自比于牛之一毛，生既无益，死亦何损。
秉笔流涕，心与世辞。
臣有八子，臣死之后，累陛下矣。
将奏，沐浴以待命。
帝曰：董寻不畏死邪。
主者奏收寻，有诏勿问。
尚书卫觊上疏曰：今议者多好悦耳：其言政治，则比陛下于尧、舜；其言征伐，则比二虏于狸鼠。
高堂隆疾笃，口占上疏曰：曾子有言曰：人之将死，其言也善。
臣寝疾有增无损，常恐奄忽，忠款不昭，臣之丹诚，愿陛下少垂省览。
臣观三代之有天下，圣贤相承，历数百载，尺土莫非其有，一民莫非其臣。
然癸、辛之徒，纵心极欲，皇天震怒，宗国为墟，纣枭白旗，桀放鸣条，天子之尊，汤、武有之。
岂伊异人。
皆明王之胄也。
黄初之际，天兆其戒，异类之鸟，育长燕巢，口爪胸赤，此魏室之大异也。
宜防鹰扬之臣于萧墙之内。
可选诸王，使君国典兵，往往棋跱，镇抚皇畿，翼亮帝室。
夫皇天无亲，惟德是辅。
民咏德政，则延期过历；下有怨叹，则辍录授能。
由此观之，天下乃天下之天下，非独陛下之天下也。
帝手诏深慰劳之。
未几而卒。
陈寿评曰：高堂隆学业修明，志存匡君，因变陈戒，发于恳诚，忠矣哉。
及至必改正朔，俾魏祖虞，所谓意过其通者欤。
帝深疾浮华之士，诏吏部尚书卢毓曰：选举莫取有名，名如画地作饼，不可啖也。
毓对曰：名不足以致异人而可以得常士：常士畏教慕善，然后有名，非所当疾也。
愚臣既不足以识异人，又主者正以循名案常为职，但当有以验其后耳。
古者敷奏以言，明试以功；今考绩之法废，而以毁誉相进退，故真伪浑杂，虚实相蒙。
帝纳其言。
诏散骑常侍刘邵作考课法。
卲作《都官考课法》七十二条，又作《说略》一篇，诏下百官议。
司隶校尉崔林曰：案《周官》考课，其文备矣。
臣光曰：。
为治之要，莫先于用人，而知人之道，圣贤所难也。
是故求之于毁誉，则爱憎竞进而善恶浑殽；考之于功状，则巧诈横生而真伪相冒。
要之，其本在于至公至明而已矣。
为人上者至公至明，则群下之能否焯然形于目中，无所复逃矣。
苟为不公不明，则考课之法，适足为曲私欺罔之资也。
至于百官，莫不皆然。
或曰：考绩之法，唐、虞所为，京房、刘邵述而修之耳，乌可废哉。
曰：唐、虞之官，其居位也久，其受任也专，其立法也宽，其责成也远。
是故鲧之治水，九载绩用弗成，然后治其罪；禹之治水，九州攸同，四隩既宅，然后赏其功；非若京房、刘卲之法，校其米盐之课，责其旦夕之效也。
事固有名同而实异者，不可不察也。
考绩非可行于唐、虞而不可行于汉、魏，由京房、刘卲不得其本而奔趋其末故也。
魏烈祖明皇帝景初二年（戊午公元238年）。
春，正月，帝召司马懿于长安，使将兵四万讨辽东。
议臣或以为四万兵多，役费难供。
帝曰：四千里征伐，虽云用奇，亦当任力，不当稍计役费也。
公孙渊闻之，复遣使称臣，求救于吴。
帝问于护军将军蒋济曰：孙权其救辽东乎。
济曰：彼知官备已固，利不可得，深入则非力所及，浅入则劳而无获；权虽子弟在危，犹将不动，况异域之人，兼以往者之辱乎。
今所以外扬此声者，谲其行人，疑之于我，我之不克，冀其折节事己耳。
然沓渚之间，去渊尚远，若大军相守，事不速决，则权之浅规，或得轻兵掩袭，未可测也。
帝问吏部尚书卢毓：谁可为司徒者。
汉主立皇后张氏，前后之妹也。
立王贵人子璿为皇太子，瑶为安定王。
大司农河南孟光问太子读书及情性好尚于秘书郎郤正，正曰：奉亲虔恭，夙夜匪解，有古世子之风；接待群僚，举动出于仁恕。
吴人铸当千大钱。
夏，四月，庚子，南乡恭侯韩暨卒。
庚戌，大赦。
六月，司马懿军至辽东，公孙渊使大将军卑衍、杨祚将步骑数万屯辽隧，围堑二十余里。
秋，七月，大霖雨，辽水暴涨，运船自辽口径至城下。
帝曰：司马懿临危制变，禽渊可计日待也。
渊窘急，粮尽，人相食，死者甚多，其将杨祚等降。
八月，渊使相国王建、御史大夫柳甫请解围却兵，当君臣面缚。
孤天子上公，而建等欲孤解围退舍，岂得礼邪。
九月，吴改元赤乌。
吴步夫人卒。
初，吴主为讨虏将军，在吴，娶吴郡徐氏。
太子登所生庶贱，吴主令徐氏母养之。
而临淮步夫人宠冠后庭，吴主欲立为皇后，而群臣议在徐氏，吴主依违者十余年。
会步氏卒，群臣奏追赠皇后印绶，徐氏竟废，卒于吴。
吴主使中书郎吕壹典校诸官府及州郡文书，壹因此渐作威福，深文巧诋，排陷无辜，毁短大臣，纤介必闻。
壹诬白故江夏太守刁嘉谤讪国政，吴主怒，收嘉，系狱验问。
壹叩头无言。
时尚书郎怀叙面詈辱壹，雍责叙曰：官有正法，何至于此。
冬，十一月，壬午，以司空卫臻为司徒，司隶校尉崔林为司空。
十二月，汉蒋琬出屯汉中。
乙丑，帝不豫。
辛巳，立郭夫人为皇后。
初，太祖为魏公，以赞令刘放、参军事孙资皆为秘书郎。
文帝即位，更名秘书曰中书，以放为监，资为令，遂掌机密。
帝即位，尤见宠任，皆加侍中、光禄大夫，封本县侯。
是时，帝亲览万机，数兴军旅，腹心之任，皆二人管之；每有大事，朝臣会议，常令决其是非，择而行之。
中护军蒋济上疏曰：臣闻大臣太重者国危，左右太亲者身蔽，古之至戒也。
往者大臣秉事，外内扇动；陛下卓然自览万机，莫不祗肃。
夫大臣非不忠也，然威权在下，则众心慢上，势之常也。
陛下既已察之于大臣，愿无忘之于左右。
左右忠正远虑，未必贤于大臣，至于便辟取合，或能工之。
今外所言，辄云中书’。
虽使恭慎，不敢外交，但有此名，犹惑世俗。
况实握事要，日在目前，傥因疲倦之间，有所割制，众臣见其能推移于事，即亦因时而向之。
一有此端，私招朋援，臧否毁誉，必有所兴，功负赏罚，必有所易，直道而上者或壅，曲附左右者反达，因微而入，缘形而出，意所狎信，不复猜觉。
此宜圣智所当早闻，外以经意，则形际自见；或恐朝臣畏言不合而受左右之怨，莫适以闻。
臣窃亮陛下潜神默思，公听并观，若事有未尽于理而物有未周于用，将改曲易调，远与黄、唐角功，近昭武、文之绩，岂牵近习而已哉。
然人君不可悉任天下之事，必当有所付；若委之一臣，自非周公旦之忠，管夷吾之公，则有弄机败官之敝。
当今柱石之士虽少，至于行称一州，智效一官，忠信竭命，各奉其职，可并驱策，不使圣明之朝有专吏之名也。
帝不听。
及寝疾，深念后事，乃以武帝子燕王宇为大将军，与领军将军夏侯献、武卫将军曹爽、屯骑校尉曹肇、骁骑将军秦朗等对辅政。
爽，真之子；肇，休之子也。
帝少与燕王宇善，故以后事属之。
刘放、孙资久典机任，献、肇心内不平；殿中有鸡栖树，二人相谓曰：此亦久矣，其能复几。
放、资惧有后害，阴图间之。
燕王性恭良，陈诚固辞。
帝引放、资入卧内，问曰：燕王正尔为。
对曰：燕王实自知不堪大任故耳。
帝曰：谁可任者。
时惟曹爽独在帝侧，放、资因荐爽，且言：宜召司马懿与相参。
帝曰：爽堪其事不。
爽流汗不能对。
放蹑其足，耳之曰：臣以死奉社稷。
帝从放、资言，欲用爽、懿，既而中变，敕停前命；放、资复入见说帝，帝又从之。
放曰：宜为手诏。
帝曰：我困笃，不能。
放即上床，执帝手强作之，遂赍出，大言曰：有诏免燕王宇等官，不得停省中。
皆流涕而出。
甲申，以曹爽为大将军。
帝嫌爽才弱，复拜尚书孙礼为大将军长史以佐之。
是时，司马懿在汲，帝令给使辟邪赍手诏召之。
先是，燕王为帝画计，以为关中事重，宜遣懿便道自轵关西还长安，事已施行。
懿斯须得二诏，前后相违，疑京师有变，乃疾驱入朝。
魏烈祖明皇帝景初三年（己未公元239年）。
孙盛论曰：闻之长老，魏明帝天姿秀出，立发垂地，口吃少言，而沈毅好断。
初，诸公受遗辅导，帝皆以方任处之，政自己出。
优礼大臣，开容善直，虽犯颜极谏，无所摧戮，其君人之量如此之伟也。
然不思建德垂风，不固维城之基，至使大权偏据，社稷无卫，悲夫。
太子即位，年八岁；大赦。
初，并州刺史东平毕轨及邓飏、李胜、何晏、丁谧皆有才名，而急于富贵，趋时附势，明帝恶其浮华，皆抑而不用。
晏，进之孙；谧，斐之子也。
爽事太傅，礼貌虽存，而诸所兴造，希复由之。
爽徙吏部尚书卢毓为仆射，而以何晏代之，以邓飏、丁谧为尚书，毕轨为司隶校尉。
晏等依势用事，附会者升进，违忤者罢退，内外望风，莫敢忤旨。
黄门侍郎傅嘏谓爽弟羲曰：何平叔外静而内躁，銛巧好利，不念务本，吾恐必先惑子兄弟，仁人将远而朝政废矣。
晏等遂与嘏不平，因微事免嘏官。
又出卢毓为廷尉，毕轨又枉奏毓免官，众论多讼之，乃复以为光禄勋。
孙礼亮直不挠，爽心不便，出为扬州刺史。
三月，以征东将军满宠为太尉。
夏，四月，吴督军使者羊道击辽东守将，俘人民而去。
汉蒋琬为大司马，东曹掾犍为杨戏，素性简略，琬与言论，时不应答。
或谓琬曰：公与戏语而不应，其慢甚矣。
琬曰：人心不同，各如其面，面从后言，古人所诫。
戏欲赞吾是邪，则非其本心；欲反吾言，则显吾之非，是以默然，是戏之快也。
又督农杨敏尝毁琬曰：作事愦愦，诚不及前人。
或以白琬，主者请推治敏，琬曰：吾实不如前人，无可推也。
主者乞问其愦愦之状，琬曰：苟其不如，则事不理，事不理，则愦愦矣。
后敏坐事系狱，众人犹惧其必死，琬心无适莫，敏得免重罪。
秋，七月，帝始亲临朝。
八月，大赦。
冬，十月，吴太常潘濬卒。
吴主以镇南将军吕岱代濬，与陆逊共领荆州文书。
岱时年已八十，体素精勤，躬亲王事，与逊同心协规，有善相让，南士称之。
十二月，吴将廖式杀临贺太守严纲等，自称平南将军，攻零陵、桂阳，摇动交州诸郡，众数万人，吕岱自表辄行，星夜兼路，吴主遣使追拜交州牧，及遣诸将唐咨等络绎相继，攻讨一年，破之，斩式及其支党，郡县悉平。
十二月，诏复以建寅之月为正。
魏邵陵厉公正始元年（庚申公元240年）。
春，旱。
越巂蛮夷数叛汉，杀太守，是后太守不敢之郡，寄治安定县，去郡八县余里。
汉主以巴西张嶷为越巂太守，嶷招慰新附，诛讨强猾，蛮夷畏服，郡界悉平，复还旧治。
冬，吴饥。
魏邵陵厉公正始二年（辛酉公元241年）。
春，吴人将伐魏。
襄阳、寿春，困于受敌，长安以西，务御蜀军，许、洛之众，势必分离，掎角并进，民必内应。
夏，四月，吴全琮略淮南，决芍陂，诸葛恪攻六安，朱然围樊，诸葛瑾攻柤中。
征东将军王凌、扬州刺史孙礼与全琮战于芍陂，琮败走。
荆州刺史胡质以轻兵救樊，或曰：贼盛，不可迫。
质曰：樊城卑兵少，故当进军为之外援，不然，危矣。
遂勒兵临围，城中乃安。
五月，吴太子登卒。
吴兵犹在荆州，太傅懿曰：柤中民夷十万，隔在水南，流离无主，樊城被攻，历月不解，此危事也，请自讨之。
六月，太傅懿督诸军救樊；吴军闻之，夜遁。
追至三州口，大获而还。
闰月，吴大将军诸葛瑾卒。
瑾长子恪先已封侯，吴主以恪弟融袭爵，摄兵业，驻公安。
汉大司马蒋琬以诸葛亮数出秦川，道险，运粮难，卒无成功。
乃多作舟船，欲乘汉、沔东下，袭魏兴、上庸。
会旧疾连动，未时得行。
汉人咸以为事有不捷，还路甚难，非长策也，汉主遣尚书令费祎、中监军姜维等喻指。
琬乃上言：今魏跨带九州，根蒂滋蔓，平除未易。
若东西并力，首尾掎角，虽未能速得如志，且当分裂蚕食，先摧其支党。
然吴期二三，连不克果。
辄与费祎等议，以凉州胡塞之要，进退有资，且羌、胡乃心思汉如渴，宜以姜维为凉州刺史。
若维征行，御制河右，臣当帅军为维镇继。
今涪水陆四通，惟急是应，若东北有虞，赴之不难，清徙屯涪。
汉主从之。
管宁卒。
魏邵陵厉公正始三年（壬戌公元242年）。
春，正月，汉姜维率偏军自汉中还住涪。
吴主立其子和为太子，大赦。
三月，昌邑景侯满宠卒。
秋，七月，乙酉，以领军将军蒋济为太尉。
吴主遣将军聂友、校尉陆凯将兵三万击儋耳、珠崖。
八月，吴主封子霸为鲁王。
魏邵陵厉公正始四年（癸亥公元243年）。
春，正月，帝加元服。
吴诸葛恪袭六安，掩其人民而去。
夏，四月，立皇后甄氏，大赦。
后，文昭皇后兄俨之孙也。
五月，朔，日有食之，既。
冬，十月，汉蒋琬自汉中还住涪，疾益甚，以汉中太守王平为前监军、镇北大将军，督汉中。
十一月，汉主以尚书令费祎为大将军、录尚书事。
吴丞相顾雍卒。
步骘、朱然各上疏于吴主曰：自蜀还者，咸言蜀欲背盟，与魏交通，多作舟船，缮治城郭。
又，蒋琬守汉中，闻司马懿南向不出兵，乘虚以掎角之，反委汉中，还近成都。
事已彰灼，无所复疑，宜为之备。
吴主答曰：吾待蜀不薄，聘享盟誓，无所负之，何以致此。
司马懿前来入舒，旬日便退。
蜀在万里，何知缓急而便出兵乎。
昔魏欲入汉川，此间始严，亦未举动，会闻魏还而止，蜀宁可复以此有疑邪。
人言苦不可信，朕为诸君破家保之。
征东将军、都督扬、豫诸军事王昶上言：地有常险，守无常势。
今屯宛去襄阳三百余里，有急不足相赴。
遂徙屯新野。
宗室曹冏上书曰：。
古之王者，必建同姓以明亲亲，必树异姓以明贤贤。
亲亲之道专用，则其渐也微弱；贤贤之道偏任，则其敝也劫夺。
先圣知其然也，故博求亲疏而并用之，故能保其社稷，历纪长久。
今魏尊尊之法虽明，亲亲之道未备，或任而不重，或释而不任。
臣窃惟此，寝不安席，谨撰合所闻，论其成败曰：昔夏、商、周历世数十，而秦二世而亡。
何则。
三代之君与天下共其民，故天下同其忧；秦王独制其民，故倾危而莫救也。
秦观周之敝，以为小弱见夺，于是废五等之爵，立郡县之官，内无宗子以自毗辅，外无诸侯以为藩卫，譬犹芟刈股肱，独任胸腹。
观者为之寒心，而始皇晏然自以为子孙帝王万世之业也，岂不悖哉。
故汉祖奋三尺之剑，驱乌合之众，五年之中，遂成帝业。
何则。
伐深根者难为功，摧枯朽者易为力，理势然也。
汉监秦之失，封殖子弟；及诸吕擅权，图危刘氏，而天下所以不倾动者，徒以诸侯强大，盘石胶固故也。
然高祖封建，地过古制，故贾谊以为欲天下之治安，莫若众建诸侯而少其力；文帝不从。
至于孝景，猥用晁错之计，削黜诸侯，遂有七国之患。
盖兆发高帝，衅钟文、景，由宽之过制，急之不渐故也。
所谓末大必折，尾大难掉’，尾同于体，犹或不从，况乎非体之尾，其可掉哉。
武帝从主父之策，下推恩之令，自是之后，遂以陵夷，子孙微弱，衣食租税，不预政事。
至于哀、平，王氏秉权，假周公之事而为田常之乱，宗室王侯，或乃为之符命，颂莽恩德，岂不哀哉。
由斯言之，非宗子独忠孝于惠、文之间而叛逆于哀、平之际也，徒权轻势弱，不能有定耳。
赖光武皇帝挺不世之姿，擒王莽于已成，绍汉嗣于既绝，斯岂非宗子之力也。
而曾不监秦之失策，袭周之旧制，至于桓、灵，阉宦用事，君孤立于上，臣弄权于下；由是天下鼎沸，奸宄并争，宗庙焚为灰烬，宫室变为榛薮。
太祖皇帝龙飞凤翔，扫除凶逆。
冏冀以此论感悟曹爽，爽不能用。
魏邵陵厉公正始五年（癸亥公元243年）。
春，正月，吴主以上大将军陆逊为丞相，其州牧、都护、领武昌事如故。
征西将军、都督雍、凉诸军事夏侯玄，大将军爽之姑子也。
闰月，汉主遣大将军费祎督诸军救汉中，将行，光禄大夫来敏诣祎别，求共围棋；于时羽檄交至，人马擐甲，严驾已讫，祎与敏对戏，色无厌倦。
敏曰：向聊观试君耳。
君信可人，必能办贼者也。
夏，四月，丙辰朔，日有食之。
大将军爽兵距兴势不得进，关中及氐、羌转输不能供，牛马骡驴多死，民夷号泣道路，涪军及费祎兵继至。
参军杨伟为爽陈形势，宜急还，不然，将败。
邓飏、李胜与伟争于爽前。
伟曰：飏、胜将败国家事，可斩也。
爽不悦。
太傅懿与夏侯玄书曰：《春秋》责大德重。
昔武皇帝再入汉中，几至大败，君所知也。
今兴势至险，蜀已先据，若进不获战，退见邀绝，覆军必矣，将何以任其责。
玄惧，言于爽；五月，引军还。
费祎进据三岭以截爽，爽争险苦战，仅乃得过，失亡甚众，关中为之虚耗。
秋，八月，秦王询卒。
冬，十二月，安阳孝侯崔林卒。
是岁，汉大司马琬以病固让州职于大将军祎，汉主乃以祎为益州刺史，以侍中董允守尚书令，为祎之副。
时战国多事，公务烦猥，祎为尚书令，识悟过人，每省读文书，举目暂视，已究其意旨，其速数倍于人，终亦不忘。
常以朝晡听事，其间接纳宾客，饮食嬉戏，加之博弈，每尽人之欢，事亦不废。
及董允代祎，欲斅祎之所行，旬日之中，事多愆滞。
允乃叹曰：人才力相远若此，非吾之所及也。
乃听事终日而犹有不暇焉。
魏邵陵厉公正始六年（乙丑公元245年）。
春，正月，以票骑将军赵俨为司空。
督军使者羊道上疏曰：闻明诏省夺二宫备卫，抑绝宾客，使四方礼敬不复得通，远近悚然，大小失望。
吴主长女鲁班适左护军全琮，少女小虎适票骑将军朱据。
鲁王之党杨竺、全寄、吴安、孙奇等共谮毁太子，吴主惑焉。
太子太傅吾粲请使鲁王出镇夏口，出杨竺等不得令在京师，又数以消息语陆逊；鲁王与杨竺共谮之，吴主怒，收粲下狱，诛。
夏，六月，都乡穆侯赵俨卒。
秋，七月，吴将军马茂谋杀吴主及大臣以应魏，事泄，并党与皆族诛。
八月，以太常高柔为司空。
汉甘太后殂。
吴主遣校尉陈勋将屯田及作士三万人，凿句容中道，自小其至云阳西城，通会市，作邸阁。
冬，十一月，汉大司马琬卒。
十二月，汉费祎至汉中，行围守。
汉尚书令董允卒；以尚书吕乂为尚书令。
费祎以选曹郎汝南陈祗代允为侍中，祗矜厉有威容，多技艺，挟智数，故祎以为贤，越次而用之。
祗与皓相表里，皓始预政，累迁至中常侍，操弄威柄，终以覆国。
自陈祗有宠，而汉主追怨董允日深，谓为自轻，由祗阿意迎合而皓浸润构间故也。
魏邵陵厉公正始七年（丙寅公元246年）。
春，二月，吴车骑将军朱然寇柤中，杀略数千人而去。
幽州刺史毌丘俭以高句骊王位宫数为侵叛，督诸军讨之；位宫败走，俭遂屠丸都，斩获首虏以千数。
秋，九月，吴主以骠骑将军步骘为丞相，车骑将军朱然为左大司马，卫将军全琮为右大司马。
分荆州为二部：以镇南将军吕岱为上大将军，督右部，自武昌以西至蒲圻；以威北将军诸葛恪为大将军，督左部，代陆逊镇武昌。
初，丞相亮时，有言公惜赦者，亮答曰：治世以大德，不以小惠，故匡衡、吴汉不愿为赦。
先帝亦言：吾周旋陈元方、郑康成间，每见启告治乱之道悉矣，曾不语赦也。
若刘景升、季玉父子，岁岁赦宥，何益于治。
”由是蜀人称亮之贤，知祎不及焉。
陈寿评曰：诸葛亮为政，军旅数兴而赦不妄下，不亦卓乎。
吴人不便大钱，乃罢之。
汉主以凉州刺史姜维为卫将军，与大将军费祎并录尚书事。
汶山平康夷反，维讨平之。
汉主数出游观，增广声乐。
太子家令巴西谯周上疏谏曰：昔王莽之败，豪杰并起以争神器，才智之士思望所归，未必以其势之广狭，惟其德之薄厚也。
世祖初入河北，冯异等劝之曰：当行人所不能为者。
于是邓禹自南阳追之，吴汉、寇恂素未之识，举兵助之，其余望风慕德，邳肜、耿纯、刘植之徒，至于舆病赍棺，襁负而至，不可胜数，故能以弱为强而成帝业。
魏邵陵厉公正始八年（丁卯公元247年）。
春，正月，吴全琮卒。
二月，日有食之。
时尚书何晏等朋附曹爽，好变改法度。
太尉蒋济上疏曰：昔大舜佐治，戒在比周；周公辅政，慎于其朋。
夫为国法度，惟命世大才，乃能张其纲维以垂于后，岂中下之吏所宜改易哉。
终无益于治，适足伤民。
宜使文武之臣，各守其职，率以清平，则和气祥瑞可感而致也。
吴主诏徙武昌宫材瓦缮修建业宫。
有司奏言：武昌宫已二十八岁，恐不堪用，宜下所在，通更伐致。
吴主曰：大禹以卑宫为美。
今军事未已，所在赋敛，若更通伐，妨损农桑，徙武昌材瓦，自可用也。
乃徙居南宫。
三月，改作太初宫，令诸将及州郡皆义作。
大将军爽用何晏、邓飏、丁谧之谋，迁太后于永宁宫；专擅朝政，多树亲党，屡改制度。
太傅懿不能禁，与爽有隙。
五月，懿始称疾，不与政事。
吴丞相步骘卒。
帝好亵近群小，游宴后园。
秋，七月，尚书何晏上言：自今御幸式乾殿及游豫后园，宜皆从大臣，询谋政事，讲论经义，为万世法。
冬，十二月，散骑常侍、谏议大夫孔乂上言：今天下已平，陛下可绝后园习骑乘马，出必御辇乘车，天下之福，臣子之愿也。
帝皆不听。
吴主大发众集建业，扬声欲入寇。
扬州刺史诸葛诞使安丰太守王基策之，基曰：今陆逊等已死，孙权年老，内无贤嗣，中无谋主。
权自出则惧内衅卒起，痈疽发溃；遣将则旧将已尽，新将未信。
此不过欲补䘺支党，还自保护耳。
已而吴果不出。
是岁，雍、凉羌胡叛降汉，汉姜维将兵出陇右以应之，与雍州刺史郭淮、讨蜀护军夏侯霸战于洮西。
胡王白虎文、治无戴等率部落降维，维徙之入蜀。
淮进击羌胡余党，皆平之。
魏邵陵厉公正始九年（戊辰公元248年）。
春，二月，中书令孙资，癸巳，中书监刘放，三月，甲午，司徒卫臻各逊位，以侯就第，位特进。
夏，四月，以司空高柔为司徒，光禄大夫徐邈为司空。
邈叹曰：三公论道之官，无其人则缺，岂可以老病忝之哉。
遂固辞不受。
五月，汉费祎出屯汉中。
自蒋琬及祎，虽身居于外，庆赏威刑，皆遥先咨断，然后乃行。
祎雅性谦素，当国功名，略与琬比。
秋，九月，以车骑将军王淩为司空。
陪陵夷反，汉车骑将军邓芝讨平之。
初，清河、平原争界，八年不能决。
冀州刺史孙礼请天府所藏烈祖封平原时图以决之。
爽信清河之诉，云图不可用，礼上疏自辨，辞颇刚切。
爽大怒，劾礼怨望，结刑五岁。
久之，复为并州刺史，往见太傅懿，有忿色而无言。
懿曰：卿得并州少邪。
恚理分界失分乎。
礼曰：何明公言之乖也。
礼虽不德，岂以官位往事为意邪。
本谓明公齐踪伊、吕，匡辅魏室，上报明帝之托，下建万世之勋。
今社稷将危，天下凶凶，此礼之所以不悦也。
因涕泣横流。
懿曰：且止，忍不可忍。
冬，河南尹李胜出为荆州刺史，过辞太傅懿。
十二月，丙戌，辂往诣晏，晏与之论《易》。
辂曰：夫善《易》者不言《易》也。
晏含笑赞之曰：可谓要言不烦也。
又问：连梦见青蝇数十，来集鼻上，驱之不去，何也。
又，鼻者天中之山，高而不危，所以长守贵。
飏曰：此老生之常谭。
辂曰：夫老生者见不生，常谭者见不谭。
吴交趾、九真夷贼攻没城邑，交部骚动。
吴主以衡阳督军都尉陆胤为交州刺史、安南校尉。
胤入境，喻以恩信，降者五万余家，州境复清。
太傅懿阴与其子中护军师、散骑常侍昭谋诛曹爽。
魏邵陵厉公嘉平元年（己巳公元249年）。
春，正月，甲午，帝谒高平陵，大将军爽与弟中领军羲、武卫将军训、散骑常侍彦皆从。
太傅懿以皇太后令，闭诸城门，勒兵据武库，授兵出屯洛水浮桥，召司徒高柔假节行大将军事，据爽营，太仆王观行中领军事，据羲营。
因奏爽罪恶于帝曰；臣昔从辽东还，先帝诏陛下、秦王及臣升御床，把臣臂，深以后事为念。
臣言太祖、高祖亦属臣以后事，此自陛下所见，无所忧苦。
万一有不如意，臣当以死奉明诏。
今大将军爽，背弃顾命，败乱国典，内则僭拟，外则专权，破坏诸营，尽据禁兵，群官要职，皆置所亲，殿中宿卫，易以私人，根据盘互，纵恣日甚。
又以黄门张当为都监，伺察至尊，离间二宫，伤害骨肉，天下洶洶，人怀危惧。
陛下便为寄坐，岂得久安。
此非先帝诏陛下及臣升御床之本意也。
臣虽朽迈，敢忘往言。
太尉臣济等皆以爽为有无君之心，兄弟不宜典兵宿卫，奏永宁宫，皇太后令敕臣如奏施行。
臣辄敕主者及黄门令罢爽、羲、训吏兵，以侯就第，不得逗留，以稽车驾；敢有稽留，便以军法从事。
臣辄力疾将兵屯洛水浮桥，伺察非常。
爽得懿奏事，不通；迫窘不知所为，留车驾宿伊水南，伐木为鹿角，发屯田兵数千人以为卫。
懿使侍中高阳、许允及尚书陈泰说爽宜早自归罪，又使爽所信殿中校尉尹大目谓爽，唯免官而已，以洛水为誓。
泰，群之子也。
初，爽以桓范乡里老宿，于九卿中特礼之，然不甚亲也。
及懿起兵，以太后令召范，欲使行中领军。
范欲应命，其子止之曰：车驾在外，不如南出。
范乃出。
至平昌城门，城门已闭。
门候司蕃，故范举吏也，范举手中版以示之，矫曰：有诏召我，卿促开门。
蕃欲求见诏书，范呵之曰：卿非我故吏邪。
何以敢尔。
乃开之。
范出城，顾谓蕃曰：太傅图逆，卿从我去。
蕃徒行不能及，遂避侧。
懿谓蒋济曰：智囊往矣。
济曰：范则智矣，然驽马恋栈豆，爽必不能用也。
范至，劝爽兄弟以天子诣许昌，发四方兵以自辅。
范又谓羲曰：卿别营近在阙南，洛阳典农治在城外，呼召如意。
爽乃通懿奏事，白帝下诏免己官，奉帝还宫。
爽兄弟归家，懿发洛阳吏卒围守之；四角作高楼，令人在楼上察视爽兄弟举动。
爽挟弹到后园中，楼上便唱言：故大将军东南行。
爽愁闷不知为计。
有司奏收芝、综治罪，太傅懿曰：彼各为其主也。
鲁芝将出，呼参军辛敞欲与俱去。
先是，爽辟王沈及太山羊祜，沈劝祜应命。
祜曰：委质事人，复何容易。
沈遂行。
及爽败，沈以故吏免，乃谓祜曰：吾不忘卿前语。
祜曰：此非始虑所及也。
爽从弟文叔妻夏侯令女，早寡而无子，其父文宁欲嫁之；令女刀截两耳以自誓，居常依爽。
爽诛，其家上书绝昏，强迎以归，复将嫁之；令女窃入寝室，引刀自断其鼻，其家惊惋，谓之曰：人生世间，如轻尘栖弱草耳，何至自苦乃尔。
且夫家夷灭已尽，守此欲谁为哉。
令女曰：吾闻仁者不以盛衰改节，义者不以存亡易心。
曹氏前盛之时，尚欲保终，况今衰亡，何忍弃之。
此禽兽之行，吾岂为乎。
司马懿闻而贤之，听使乞子字养为曹氏后。
何晏等方用事，自以为一时才杰，人莫能及。
晏尝为名士品目曰：唯深也故能通天下之志，夏侯泰初是也。
唯几也故能成天下之务，司马子元是也。
唯神也不疾而速，不行而至，吾闻其语，未同凶其人。
盖欲以神况诸己也。
选部郎刘陶，晔之子也，少有口辩，邓飏之徒称之以为伊、吕。
陶尝谓傅玄曰：仲尼不圣。
何以知之。
智者于群愚，如弄一丸于掌中；而不能得天下，何以为圣。
玄不复难，但语之曰：天下之变无常也，今见卿穷。
及曹爽败，陶退居里舍，乃谢其言之过。
管辂之舅谓辂曰：尔前何以知何、邓之败。
何晏性自喜，粉白不去手，行步顾影。
尤好老、庄之书，与夏侯玄、荀粲及山阳王弼之徒，竞为清谈，祖尚虚无，谓《六经》为圣人糟粕。
由是天下士大夫争慕效之，遂成风流，不可复制焉。
粲，彧之子也。
丙午，大赦。
丁未，以太傅懿为丞相，加九锡，懿固辞不受。
初，右将军夏侯霸为曹爽所厚，以其父渊死于蜀，常切齿有报仇之志，为讨蜀护军，屯于陇西，统属征西。
征西将军夏侯玄，霸之从子，爽之外弟也。
爽既诛，司马懿召玄诣京师，以雍州刺史郭淮代之。
霸素与淮不叶，以为祸必相及，大惧，遂奔汉。
汉主谓曰：卿父自遇害于行间耳，非我先人之手刃也。
遇之甚厚。
姜维问于霸曰：司马懿既得彼政，当复有征伐之志不。
霸曰：彼方营立家门，未遑外事。
有钟士季者，其人虽少，若管朝政，吴、蜀之忧也。
士季者，钟繇之子尚书郎会也。
三月，吴左大司马朱然卒。
夏，四月，乙丑，改元。
曹爽之在伊南也，昌陵景侯蒋济与之书，言太傅之旨，不过免官而已。
爽诛，济进封都乡侯，上疏固辞，不许。
济病其言之失，遂发病，丙子，卒。
秋，汉卫将军姜维寇雍州，依麹山筑二城，使牙门将句安、李歆等守之，聚羌胡质任，侵逼诸郡。
征西将军郭淮与雍州刺史陈泰御之。
泰曰：麹城虽固，去蜀险远，当须运粮；羌夷患维劳役，必未肯附。
今围而取之，可不血刃而拔其城；虽其有救，山道阻险，非行兵之地也。
淮乃使泰率讨蜀护军徐质、南安太守邓艾进兵围麹城，断其运道及城外流水。
安等挑战，不许，将士困窘，分粮聚雪以引日月。
维引兵救之，出自牛头山，与泰相对。
泰曰：兵法贵在不战而屈人。
今绝牛头，维无反道，则我之禽也。
敕诸军各坚垒勿与战，遣使白淮，使淮趣牛头截其还路。
淮从之，进军洮水。
维惧，遁走，安等孤绝，遂降。
淮因西击诸羌。
邓艾曰：贼去未远，或能复还，宜分诸军以备不虞。
于是留艾屯白水北。
三日，维遣其将廖化自白水南向艾结营。
艾谓诸将曰：维今卒还，吾军人少，法当来渡；而不作桥，此维使化持吾令不得还，维必自东袭取洮城。
洮城在水北，去艾屯六十里，艾即夜潜军径到。
维果来渡，而艾先至据城，得以不败，汉军遂还。
兖州刺史令狐愚，司空王淩之甥也，屯于平阿，甥舅并典重兵，专淮南之任。
凌又遣舍人劳精诣洛阳，语其子广。
冬，十一月，令狐愚复遣张式诣楚王，未还，会愚病卒。
十二月，辛卿，即拜王淩为太尉。
庚子，以司隶校尉孙礼为司空。
光禄大夫徐邈卒。
魏邵陵厉公嘉平二年（庚午公元250年）。
夏，五月，以征西将军郭淮为车骑将军。
初，会稽潘夫人有宠于吴主，生少子亮，吴主爱之。
吴主以鲁王霸结朋党以害其兄，心亦恶之，谓侍中孙峻曰：子弟不睦，臣下分部，将有袁氏之败，为天下笑。
峻，静之曾孙也。
秋，吴主遂幽太子和。
冬，十月，庐江太守谯郡文钦伪叛，以诱吴偏将军朱异，欲使异自将兵迎己。
异知其诈，表吴主，以为钦不可迎。
吴主曰：方今北土未一，钦欲归命，宜且迎之。
若嫌其有谲者，但当设计网以罗之，盛重兵以防之耳。
乃遣偏将军吕据督二万人，与异并力至北界，钦果不降。
异，桓之子；据，范之子也。
十一月，大利景侯孙礼卒。
吴主立子亮为太子。
吴主遣军十万作堂邑涂塘以淹北道。
十二月，甲辰，东海定王霖卒。
征南将军王昶上言：孙权流放良臣，適庶分争，可乘衅击吴。
朝廷从之，遣新城太守南阳州泰袭巫、秭归，荆州刺史王基向夷陵，昶向江陵。
昶引竹絙为桥，渡水击之，吴大将施绩，夜遁入江陵。
昶欲引致平地与战，乃先遣五军案大道发还，使吴望见而喜；又以所获铠马甲首环城以怒之，设伏兵以待之。
绩果来追，昶与战，大破之，斩其将钟离茂、许旻。
汉姜维复寇西平，不克。
魏邵陵厉公嘉平三年（辛未公元251年）。
春，正月，王基、州泰击吴兵，皆破之，降者数千口。
三月，以尚书令司马孚为司空。
夏，四月，甲申，以王昶为征南大将军。
壬辰，大赦。
太尉王淩闻吴人塞涂水，欲因此发兵，大严诸军，表求讨贼：诏报不听。
凌遣将军杨弘以废立事告兖州刺史黄华，华、弘连名以白司马懿，懿将中军乘水道讨凌，先下赦赦凌罪，又为书谕凌，已而大军掩至百尺。
凌自知势穷，乃乘船单出迎懿，遣掾王彧谢罪，送印绶、节钺。
懿军到丘头，凌面缚水次，懿承诏遣主簿解其缚。
懿进至寿春，张式等皆自首。
懿穷治其事，诸相连者悉夷三族。
发凌、愚冢，剖棺暴尸于所近市三日，烧其印绶、朝服，亲土埋之。
初，令狐愚为白衣时，常有高志，众人谓愚必兴令狐氏。
族父弘农太守邵独以为：愚性倜傥，不修德而愿大，必灭我宗。
愚闻之，心甚不平。
及邵为虎贲中郎将，而愚仕进已多所更历，所在有名称。
愚从容谓邵曰：先时闻大人谓愚为不继，今竟云何邪。
邵熟视而不答，私谓妻子曰：公治性度，犹如故也。
以吾观之，终当败灭，但不知我久当坐之不邪，将逮汝曹耳。
邵没后十余年而愚族灭。
愚在兖州，辟山阳单固为别驾，与治中杨康并为愚腹心。
及愚卒，康应司徒辟，至洛阳，露愚阴事，愚由是败。
懿至寿春，见单固，问曰：令狐反乎。
曰：无有。
杨康白事，事与固连，遂收捕固及家属皆系廷尉，考实数十，固固云无有。
懿录杨康，与固对相诘，固辞穷，乃骂康曰：老佣。
既负使君，又灭我族，顾汝当活邪。
康初自冀封侯，后以辞颇参错，亦并斩之。
临刑，俱出狱，固又骂康曰：老奴。
汝死自分耳。
若令死者有知，汝何面目以行地下乎。
诏以扬州刺史诸葛诞为镇东将军，都督扬州诸军事。
吴主立潘夫人为皇后，大赦，改元太元。
六月，赐楚王彪死。
尽录诸王公置邺，使有司察之，不得与人交关。
秋，七月，壬戌，皇后甄氏殂。
辛未，以司马孚为太尉。
八月，戊寅，舞阳宣文侯司马懿卒。
诏以其子卫将军师为抚军大将军，录尚书事。
初，南匈奴自谓其先本汉室之甥，因冒姓刘氏。
太祖留单于呼厨泉之邺，分其众为五部，居并州境内。
左贤王豹，单于於扶罗之子也，为左部帅，部族最强。
城阳太守邓艾上言：单于在内，羌夷失统，合散无主。
今单于之尊日疏而外土之威日重，则胡虏不可不深备也。
闻刘豹部有叛胡，可因叛割为二国，以分其势。
去卑功显前朝而子不继业，宜加其子显号，使居雁门。
离国弱寇，追录旧勋，此御边长计也。
又陈羌胡与民同处者，宜以渐出之，使居民表，以崇廉耻之教，塞奸宄之路。
司马师皆从之。
吴立节中郎将陆抗屯柴桑，诣建业治病。
病差，当还，吴主涕泣与别，谓曰：吾前听用谗言，与汝父大义不笃，以此负汝；前后所问，一焚灭之，莫令人见也。
昔魏人伐蜀，蜀人御之，精严垂发，而费祎方与来敏对棋，意无厌倦。
恪至建业，见吴主于卧内，受诏床下，以大将军领太子太傅，孙弘领少傅；诏有司诸事一统于恪，惟杀生大事，然后以闻。
为制群官百司拜揖之仪，各有品序。
又以会稽太守北海滕胤为太常。
胤，吴主婿也。
十二月，以光禄勋荥阳郑冲为司空。
汉费祎还成都，望气者云：都邑无宰相位。
乃复北屯汉寿。
是岁，汉尚书令吕乂卒，以侍中陈祗守尚书令。
魏邵陵厉公嘉平四年（壬申公元252年）。
春，正月，癸卯，以司马师为大将军。
吴主立故太子和为南阳王，使居长沙；仲姬子奋为齐王，居武昌；王夫人子休为琅邪王，居虎林。
立皇后张氏，大赦。
后，故凉州刺史既之孙，东莞太守缉之女也。
召缉拜光禄大夫。
吴人改元神凤，大赦。
吴潘后性刚戾，吴主疾病，后使人问孙弘以吕后称制故事。
左右不胜其虐，伺其昏睡，缢杀之，托言中恶。
后事泄，坐死者六七人。
吴主病困，召诸葛恪、孙弘、滕胤及将军吕据、侍中孙峻入卧内，属以后事。
夏，四月，吴主殂。
孙弘素与诸葛恪不平，惧为恪所治，秘不发丧，欲矫诏诛恪。
孙峻以告恪，恪请弘咨事，于坐中杀之。
乃发丧。
谥吴主曰大皇帝。
太子亮即位，大赦，改元建兴。
闰月，以诸葛恪为太傅，滕胤为卫将军，吕岱为大司马。
恪乃命罢视听，息校官，原逋责，除关税，崇恩泽，众莫不悦。
恪每出入，百姓延颈思见其状。
恪不欲诸王处滨江兵马之地，乃徙齐王奋于豫章，琅邪王休于丹阳。
奋不肯徙，又数越法度，恪为笺以遗奋曰：帝王之尊，与天同位，是以家天下，臣父兄；仇雠有善，不得不举，亲戚有恶，不得不诛，所以承天理物，先国后家，盖圣人立制，百代不易之道也。
初，吴大帝筑东兴堤以遏巢湖，其后入寇淮南，败，以内船，遂废不复治。
冬，十月，太傅恪会众于东兴，更作大堤，左右结山，侠筑两城，各留千人，使将军全端守西城，都尉留略守东城，引军而还。
是时征南大将军王昶、征东将军胡遵、镇南将军毋丘俭等各献征吴之计。
十一月，诏王昶等三道击吴。
十二月，王昶攻南郡，毋丘俭向武昌，胡遵、诸葛诞率众七万攻东兴。
甲寅，吴太傅恪将兵四万，晨夜兼行，救东兴。
初，汉姜维寇西平，获中郎将郭循，汉人以为左将军。
魏邵陵厉公嘉平五年（癸酉公元253年）。
春，正月，朔，蜀大将军费祎与诸将大会于汉寿，郭修在坐；祎欢饮沉醉，修起刺祎，杀之。
诏追封郭循为长乐乡侯，使其子袭爵。
王昶、毌丘俭闻东军败，各烧屯走。
朝议欲贬黜诸将，大将军师曰：我不听公休，以至于此。
此我过也，诸将何罪。
悉宥之。
师弟安东将军昭时为监军，唯削昭爵而已。
以诸葛诞为镇南将军，都督豫州；毌丘俭为镇东将军，都督扬州。
是岁，雍州刺史陈泰求敕并州并力讨胡，师从之。
未集，而雁门、新兴二郡胡以远役，遂惊反。
师又谢朝士曰：此我过也，非陈雍州之责。
是以人皆愧悦。
习凿齿论曰：司马大将军引二败以为己过，过消而业隆，可谓智矣。
若乃讳败推过，归咎万物，常执其功而隐其丧，上下离心，贤愚解体，谬之甚矣。
君人者，苟统斯理以御国，行失而名扬，兵挫而战胜，虽百败可也，况于再乎。
光禄大夫张缉言于师曰：恪虽克捷，见诛不久。
师曰：何故。
缉曰：威震其主，功盖一国，求不死，得乎。
二月，吴军还自东兴。
进封太傅恪阳都侯，加荆、扬州牧，督中外诸军事。
丹阳太守聂友素与恪善，以书谏恪曰：大行皇帝本有遏东关之计，计未施行；今公辅赞大业，成先帝之志，寇远自送，将士凭赖威德出身用命，一旦有非常之功，岂非宗庙神灵社稷之福邪。
宜且案兵养锐，观衅而动。
今乘此势欲复大出，天时未可而苟任盛意，私心以为不安。
恪题论后，为书答友曰：足下虽有自然之理，然未见大数，熟省此论，可以开悟矣。
滕胤谓恪曰：君受伊、霍之托，入安本朝，出摧强敌，名声振于海内，天下莫不震动，万姓之心，冀得蒙君而息。
今猥以劳役之后，兴师出征，民疲力屈，远主有备，若攻城不克，野略无获，是丧前劳而招后责也。
不如案甲息师，观隙耐劝。
且兵者大事，事以众济，众苟不悦，君独安之。
恪曰：诸云不可，皆不见计算，怀居苟安者也。
而子复以为然，吾何望乎。
夫以曹芳暗劣，而政在私门，彼之民臣，固有离心。
今吾因国家之资，藉战胜之威，则何往而不克哉。
三月，恪大发州郡二十万众复入寇，以滕胤为都下督，掌统留事。
夏，四月，大赦。
吴诸葛恪入寇淮南，驱略民人。
诸将或谓恪曰：今引军深入，疆场之民，必相率远遁，恐兵劳而功少，不如止围新城，新城困，救必至，至而图之，乃可大获。
恪从其计，五月，还军围新城。
诏太尉司马孚督诸军二十万往赴之。
大将军师问于虞松曰：今东西有事，二方皆急，而诸将意沮，若之何。
松曰：昔周亚夫坚壁昌邑而吴、楚自败，事有似弱而强，不可不察也。
今恪悉其锐众，足以肆暴，而坐守新城，欲以致一战耳。
若攻城不拔，请战不可，师老众疲，势将自走，诸将之不径进，乃公之利也。
姜维有重兵而县军应恪，投食我麦，非深根之寇也。
且谓我并力于东，西方必虚，是以径进。
今若使关中诸军倍道急赴，出其不意，殆将走矣。
师曰：善。
乃使郭淮、陈泰悉关中之众，解狄道之围；敕毌丘俭等案兵自守，以新城委吴。
陈泰进至洛门，姜维粮尽，退还。
会大暑，吴士疲劳，饮水，泄下，流肿，病者太半，死伤涂地。
诸营吏日白病者多，恪以为诈，欲斩之，自是莫敢言。
恪内惟失计，而耻城不下，忿形于色。
将军朱异以军事迕恪，恪立夺其兵，斥还建业。
都尉蔡林数陈军计，恪不能用，策马来奔。
诸将伺知吴兵已疲，乃进救兵。
秋，七月，恪引军去，士卒伤病，流曳道路，或顿仆坑壑，或见略获，存亡哀痛，大小嗟呼。
而恪晏然自若，出住江渚一月，图起田于浔阳；诏召相衔，徐乃旋师。
由此众庶失望，怨讟兴矣。
八月，吴军还建业，诸葛恪陈兵导从，归入府馆，即召中书令孙嘿，厉声谓曰：卿等何敢数妄作诏。
嘿惶惧辞出，因病还家。
冬，十月，孙峻与吴主谋置酒请恪。
散骑常侍张约、朱恩等密书与恪曰：今日张设非常，疑有他故。
父友奋威将军张承亦以为恪必败诸葛氏。
吴群臣共议上奏，推孙峻为太尉，滕胤为司徒。
乃表峻为丞相、大将军，督中外诸军事，又不置御史大夫；由是士人失望。
滕胤女为恪子竦妻，胤以此辞位。
南阳王和妃张氏，诸葛恪之甥也。
先是恪有徙都之意，使治武昌宫，民间或言恪欲迎和立之。
及恪被诛，丞相峻因此夺和玺绶，徙新都，又遣使者追赐死。
初，和妾何氏生子晧，诸姬子德、谦、俊。
和将死，与张妃别，妃曰：吉凶当相随，终不独生。
亦自杀。
何姬曰：若皆从死，谁当字孤。
遂抚育晧及其三弟，皆赖以获全。
魏高贵乡公正元元年（甲戌公元254年）。
春，二月，杀中书令李丰。
初，丰年十七、八，已有清名，海内翕然称之。
其父太仆恢不愿其然，敕使闭门断客。
曹爽专政，司马懿称疾不出，丰为尚书仆射，依违二公间，故不与爽同诛。
丰子韬，以选尚齐长公主。
司马师秉政，以丰为中书令。
是时，太常夏侯玄有天下重名，以曹爽亲故，不得在势任，居常怏怏；张缉以后父去郡家居，亦不得意。
丰皆与之亲善。
师虽擢用丰，丰私心常在玄。
丰在中书二岁，帝数召丰与语，不知所说。
师知其议己，请丰相见以诘丰，丰不以实告；师怒，以刀镮筑杀之，送尸付廷尉，遂收丰子韬及夏侯玄、张缉等皆下廷尉，钟毓案治，云：丰与黄门监苏铄，永宁署令乐敦，冗从仆射刘贤等谋曰：拜贵人日，诸营兵皆屯门，陛下临轩，因此同奉陛下，将群僚人兵，就诛大将军；陛下傥不从人，便当劫将去耳。
”又云：谋以玄为大将军，缉为骠骑将军；玄、缉皆知其谋。
庚戌，诛韬、玄、缉、铄、敦、贤，皆夷三族。
夏侯霸之入蜀也，邀玄欲与之俱，玄不从。
及司马懿薨，中领军高阳许允谓玄曰：无复忧矣。
玄叹曰：士宗，卿何不见事乎。
此人犹能以通家年少遇我，子元、子上不吾容也。
及下狱，玄不肯下辞，锺毓自临治之。
玄正色责毓曰：吾当何罪。
卿为令史责人也，卿便为吾作。
毓以玄名士，节高，不可屈，而狱当竟，夜为作辞，令与事相附，流涕以示玄；玄视，颔之而已。
及就东市，颜色不变，举动自若。
李丰弟翼，为兖州刺史，司马师遣使收之。
翼妻荀氏谓翼曰：中书事发，可及诏书未至赴吴，何为坐取死亡。
左右可同赴水火者为谁。
翼思未答，妻曰：君在大州，不知可与同死生者，虽去亦不免。
翼曰：二儿小，吾不去，今但从坐身死耳，二儿必免。
乃止，死。
初，李恢与尚书仆射杜畿及东安太守郭智善，智子冲，有内实而无外观，州里弗称也。
冲尝与李丰俱见畿，既退，畿叹曰：孝懿无子；非徒无子，殆将无家。
君谋为不死也，其子足继其业。
时人皆以畿为误。
及丰死，冲为代君太守，卒继父业。
正始中，夏侯玄、何晏、邓飏俱有盛名，欲交尚书郎傅嘏，嘏不受。
嘏友人荀粲怪而问之，嘏曰：太初志大其量，能合虚声而无实才。
何平叔言远而情近，好辩而无诚，所谓利口覆邦国之人也。
邓玄茂有为而无终，外要名利，内无关钥，贵同恶异，多言而妒前；多言多衅，妒前无亲。
以吾观此三人者，皆将败家；远之犹恐祸及，况昵之乎。
嘏又与李丰不善，谓同志曰：丰饰伪而多疑，矜小智而昧于权利，若任机事，其死必矣。
辛亥，大赦。
三月，废皇后张氏，夏，四月，立皇后王氏，奉车都尉夔之之女也。
狄道长李简密书请降于汉。
六月，姜维寇陇西。
中领军许允素与李丰、夏侯玄善。
秋，允为镇北将军、假节、都督河北诸军事。
帝以允当出，诏会群臣，帝特引允以自近；允当与帝别，涕泣歔欷。
允未发，有司奏允前放散官物，收付廷尉，徙乐浪，未至，道死。
吴孙峻骄矜淫暴，国人侧目。
司马桓虑谋杀峻，立太子登之子吴侯英；不克，皆死。
帝以李丰之死，意殊不平。
安东将军司马昭镇许昌，诏召之使击姜维。
九月，昭领兵入见，帝幸平乐观以临军过。
左右劝帝因昭辞，杀之，勒兵以退大将军；已书诏于前，帝惧，不敢发。
昭引兵入城，大将军师乃谋废帝。
汉姜维自锹道进拔河间、临洮。
将军徐质与战，杀其荡寇将军张嶷，汉兵乃还。
初，扬州刺史文钦，骁果绝人，曹爽以乡里故爱之。
钦恃爽势，多所陵傲。
及爽诛，钦已内惧，又好增虏级以邀功赏，司马师常抑之，由是怨望。
镇东将军毌丘俭素与夏侯玄、李丰善，玄等死，俭亦不自安，乃以计厚待钦。
俭子治书侍御史甸谓俭曰：大人居方岳重任，国家倾覆而晏然自守，将受四海之责矣。
俭然之。
魏高贵乡公正元二年（乙亥公元255年）。
司马师问计于河南尹王肃，肃曰：昔关羽虏于禁于汉滨，有北向争天下之志，后孙权袭取其将士家属，羽士众一旦瓦解。
今淮南将士父母妻子皆在内州，但急往御卫，使不得前，必有关羽土崩之势矣。
时师新割目瘤，创甚，或以为大将军不宜自行，不如遣太尉孚拒之。
唯王肃与尚书傅嘏、中书侍郎钟会劝师自行，师疑未决。
嘏曰：淮、楚兵劲，而俭等负力远斗，其锋未易当也。
若诸将战有利钝，大势一失，则公事败矣。
师蹶然起曰：我请舆疾而东。
戊午，师率中外诸军以讨俭、钦，以弟昭兼中领军，留镇洛阳，召三方兵会于陈、许。
师问计于光禄勋郑袤，袤曰：毌丘俭好谋而不达事情，文钦勇而无算。
今大军出其不意，江、淮之卒，锐而不能固，宜深沟高垒以挫其气，此亚夫之长策也。
师称善。
师以荆州刺史王基为行监军，假节，统许昌军。
基以为：俭等举军足以深入，而久不进者，是其诈伪已露，众心疑沮也。
闰月，甲申，师次于濦桥，俭将史招、李续相次来降。
王基复言于师曰：兵闻拙速，未覩巧之久也。
方今外有强寇，内有叛臣，若不时决，则事之深浅未可测也。
议者多言将军持重。
将军持重，是也；停军不进，非也。
持重，非不得之谓也，进而不可犯耳。
今保壁垒以积实资虏而远运军粮，甚非计也。
师犹未许。
基曰：将在军，君令有所不受。
彼得则利，我得亦利，是谓争地，南顿是也。
遂辄进据南顿，俭等从项亦欲往争，发十余里，闻基先到，乃复还保项。
癸未，征西将军郭淮卒，以雍州刺史陈泰代之。
吴丞相峻率骠骑将军吕据、左将军会稽留赞袭寿春，司马师命诸军皆深壁高垒，以待东军之集。
诸将请进军攻项，师曰：诸军得其一，未知其二。
乃遣诸葛诞督豫州诸军，自安风向寿春；征东将军胡遵督青、徐诸军出谯、宋之间，绝其归路；师屯汝阳。
殿中人尹大目小为曹氏家奴，常在天子左右，师将与俱行，大目知师一目已出，启云：文钦本是明公腹心，但为人所误耳；又天子乡里，素与大目相信，乞为公追解语之，令还与公复好。
是日，毌丘俭闻钦退，恐惧，夜走，众遂大溃。
钦还至项，以孤军无继，不能自立，欲还寿春；寿春已溃，遂奔吴。
吴孙峻至东兴，闻俭等败，壬寅，进至橐皋，文钦父子诣军降。
毌丘俭走，比至慎县，左右人兵稍弃俭去，俭藏水边草中。
甲辰，安风津民张属就杀俭，传首京师，封属为侯。
诸葛诞至寿春，寿春城中十余万口，惧诛，或流迸山泽，或散走入吴。
诏以诞为镇东大将军、仪同三司，都督扬州诸军事。
夷毌丘俭三族。
俭党七百余人系狱，侍御史杜友治之，惟诛首事者十余人，余皆奏免之。
俭孙女适刘氏，当死，以孕系廷尉。
司隶主簿程咸议曰：女适人者，若已产育，则成他家之母，于防则不足惩奸乱之源，于情则伤孝子之恩。
男不遇罪于他族，而女独婴戮于二门，非所以哀矜女弱、均法制之大分也。
臣以为在室之女，可从父母之刑；既醮之妇，使从夫家之戮。
朝廷从之，仍著于律令。
舞阳忠武侯司马师疾笃，还许昌，留中郎将参军事贾充监诸军事。
充，逵之子也。
卫将军昭自洛阳往省师，师令昭总统诸军。
辛亥，师卒于许昌。
中书侍郎钟会从师典知密事，中诏敕尚书傅嘏，以东南新定，权留卫将军昭屯许昌为内外之援，令嘏率诸军还。
会与嘏谋，使嘏表上，辄与昭俱发，还到洛水南屯住。
二月，丁巳，诏以司马昭为大将军、录尚书事。
会由是常有自矜之色，嘏戒之曰：子志大其量，而勋业难为也，可不慎哉。
吴孙峻闻诸葛诞已据寿春，乃引兵还。
以文钦为都护、镇北大将军、幽州牧。
三月，立皇后卞氏，大赦。
后，武宣皇后弟秉之曾孙女也。
秋，七月，吴将军孙仪、张怡、林恂谋杀孙峻，不克，死者数十人。
全公主谮朱公主于峻，曰与仪同谋”。
峻使卫尉冯朝城广陵，功费甚众，举朝莫敢言，唯滕胤谏止之，峻不从，功卒不成。
汉姜维复议出军，征西大将军张翼廷争，以为：国小民劳，不宜黩武。
维不听，率车骑将军夏侯霸及翼同进。
八月，维将数万人至枹罕，趋狄道。
征西将军陈泰敕雍州刺史王经进屯狄道，须泰军到，东西合势乃进。
泰军陈仓，经所统诸军于故关与汉人战不利，经辄渡洮水。
泰以经不坚据狄道，必有他变，率诸军以继之。
经已与维战于洮西，大败，以万余人还保狄道城，余皆奔散，死者万计。
张翼谓维曰：可以止矣，不宜复进，进或毁此大功，为蛇画足。
维大怒，遂进围狄道。
辛未，诏长水校尉邓艾行安西将军，与陈泰并力拒维；戊辰，复以太尉孚为后继。
古人有言：蝮蛇螫手，壮士解腕。
《孙子》曰：兵有所不击，地有所不守。
盖小有所失而大有所全故也。
泰曰：姜维提轻兵深入，正欲与我争锋原野，求一战之利。
寇不可纵，围不可久，君等何言如是。
姜维退驻钟提。
初，吴大帝不立太庙，以武烈尝为长沙太守，立庙于临湘，使太守奉祠而已。
冬，十二月，始作太庙于建业，尊大帝为太祖。
魏高贵乡公甘露元年（丙子公元256年）。
春，正月，汉姜维进位大将军。
二月，丙辰，帝宴群臣于太极东堂，与诸儒论夏少康、汉高祖优劣，以少康为优。
夏，四月，庚戌，赐大将军昭袞冕之服，赤舄副焉。
丙辰，帝幸太学，与诸儒论《书》、《易》及《礼》，诸儒莫能及。
帝常与中护军司马望、侍中王沈、散骑常侍裴秀、黄门侍郎钟会等讲宴于东堂，并属文论，特加礼异，谓秀为儒林丈人，沈为文籍先生。
帝性急，请召欲速，以望职在外，特给追锋车、虎贲五人，每有集会，辄奔驰而至。
秀，潜之子也。
六月，丙午，改元。
姜维在钟提，议者多以为维力已竭，未能更出。
安西将军邓艾曰：洮西之败，非小失也，士卒雕残，仓廪空虚，百姓流离。
今以策言之，彼有乘胜之势，我有虚弱之实，一也。
彼上下相习，五兵犀利，我将易兵新，器仗未复，二也。
彼以船行，吾以陆军，劳逸不同，三也。
狄道、陇西、南安、祁山各当有守，彼专为一，我分为四，四也。
从南安、陇西因食羌谷，若趣祁山，熟麦千顷，为之外仓，五也。
贼有黠计，其来必矣。
秋，七月，姜维复率众出祁山，闻邓艾已有备，乃回，从董亭趣南安。
八月，庚午，诏司马昭加号大都督，奏事不名，假黄钺。
癸酉，以太尉司马孚为太傅。
九月，以司徒高柔为太尉。
文钦说吴人以伐魏之利，孙峻使钦与骠骑将军吕扰及车骑将军刘纂、镇南将军朱异、前将军唐咨自江都入淮、泗，以图青、徐。
峻饯之于石头，遇暴疾，以后事付从父弟偏将军綝。
丁亥，峻卒。
吴人以綝为侍中、武卫将军、都督中外诸军事，召吕据等还。
己丑，吴大司马吕岱卒，年九十六。
吕据闻孙綝代孙峻辅政，大怒，与诸督将连名共表荐滕胤为丞相；綝更以胤为大司马，代吕岱驻武昌。
据引兵还，使人报胤，欲共废綝。
冬，十月，丁未，綝遣从兄宪将兵逆据于江都，使中使敕文钦、刘纂、唐咨等共击取据，又遣侍中左将军华融、中书丞丁晏告喻胤宜速去意。
胤自以祸及，因留融、晏勒兵自卫，召典军杨崇、将军孙咨告以綝为乱，迫融等使作书难綝。
綝不听，表言胤反，许将军刘丞以封爵，使率兵骑攻围胤。
胤又劫融等使诈为诏发兵，融等不从，皆杀之。
或劝胤引兵至苍龙门：将士见公出，必委綝就公。
时夜已半，胤恃与据期，又难举兵向宫，乃约令部曲，说吕侯兵已在近道，故皆为胤尽死，无离散者。
胤颜色不变，谈笑如常。
时大风，比晓，据不至，綝兵大会，遂杀胤及将士数十人，夷胤三族。
己酉，大赦，改元太平。
或劝吕据奔魏者，据曰：吾耻为叛臣。
遂自杀。
以司空郑冲为司徒，左仆射卢毓为司空。
毓固让骠骑将军王昶、光禄大夫王观、司隶校尉琅邪王祥，诏不许。
十一月，吴孙綝迁大将军。
綝负贵倨傲，多行无礼。
峻从弟宪尝与诛诸葛恪，峻厚遇之，官至右将军、无难督，平九官事。
魏高贵乡公甘露二年（丁丑公元257年）。
春，三月，大梁成侯卢毓卒。
夏，四月，吴主临正殿，大赦，始亲政事。
孙綝表奏，多见难问，又科兵子弟十八已下，十五以上三千余人，选大将子弟年少有勇力者，使将之，日于苑中教习，曰：吾立此军，欲与之俱长。
黄门不服。
征东大将军诸葛诞素与夏侯玄、邓飏等友善，玄等死，王淩、毌丘俭相继诛灭，诞内不自安，乃倾帑藏振施，曲赦有罪，以收众心，畜养扬州轻侠数千人以为死士。
因吴人欲向徐堨，请十万众以守寿春，又求临淮筑城以备吴寇。
司马昭初秉政，长史贾充请遣参佐慰劳四征，且观其志。
昭遣充至淮南，充见诞，论说时事，因曰：洛中诸贤，皆愿禅代，君以为如何。
诞厉声曰：卿非贾豫州子乎。
世受魏恩，岂可欲以社稷输人乎。
右洛中有难，吾当死之。
充默然。
还，言于昭曰：诸葛诞再在扬州，得士众心。
今召之，必不来，然反疾而祸小；不召，则反迟而祸大；不如召之。
昭从之。
甲子，诏以诞为司空，召赴京师。
诞得诏书，愈恐，疑扬州刺史乐綝间己，遂杀綝，敛淮南及淮北郡县屯田口十余万官兵，扬州新附胜兵者四五万人，聚谷足一年食，为闭门自守之计。
遣长史吴纲将小子靓至吴，称臣请救，并请以牙门子弟为质。
吴滕胤、吕据之妻，皆夏口督孙壹之妹也。
六月，孙綝使镇南将军朱异自虎林将兵袭壹。
异至武昌，壹将部曲来奔。
乙巳，诏拜壹车骑将军、交州牧，封吴侯，开府辟召，仪同三司，袞冕赤舄，事从丰厚。
司马昭奉帝及太后讨诸葛诞。
吴纲至吴，吴人大喜，使将军全怿、全端、唐咨、王祚将三万众，与文钦同救诞；以诞为左都护、假节、大司徒、骠骑将军、青州牧，封寿春侯。
怿，琮之子；端，其从子也。
秋，七月，吴大将军綝大发卒出屯镬里，复遣朱异帅将军丁奉、黎斐等五人前解寿春之围。
异留辎重于都陆，进屯黎浆，石苞、州泰又击破之。
太山太守胡烈以奇兵五千袭都陆，尽焚异资粮，异将余兵，食葛叶，走归孙綝。
綝使异更死战，异以士卒乏食，不从綝命。
綝怒，九月，己巳，綝斩异于镬里。
辛未，引兵还建业，綝既不能拔出诸葛诞，而丧败士众，自戮名将，由是吴人莫不怨之。
司马昭曰：异不得至寿春，非其罪也，而吴人杀之，欲以谢寿春而坚诞意，使其犹望救耳。
今当坚围，备其越逸，而多方以误之。
乃纵反间，扬言吴救方至，大军乏食，分遣羸疾就谷淮北，势不能久”。
诞等益宽恣食，俄而城中乏粮，外救不至。
将军蒋班、焦彝，皆诞腹心谋主也，言于诞曰：朱异等以大众来而不能进，孙綝杀异而归江东，外以发兵为名，内实坐须成败。
今宜及众心尚固，士卒思用，并力决死，攻其一面，虽不能尽克，犹有可全者；空坐守死，无为也。
文钦曰：公今举十余万之众归命于吴，而钦与全端等皆同居死地，父兄子弟尽在江表，就孙綝不欲来，主上及其亲戚岂肯听乎。
且中国无岁无事，军民并疲，今守我一年，内变将起，奈何舍此，欲乘危徼幸乎。
班、彝固劝之，钦怒。
诞欲杀班、彝，二人惧，十一月，弃诞逾城来降。
全怿兄子辉、仪在建业，与其家内争讼，携其母将部曲数十家来奔。
于是怿与兄子靖及全端弟翩、缉皆将兵在寿春城中，司马昭用黄门侍郎钟会策，密为辉、仪作书，使辉、仪所亲信赍入城告怿等，说吴中怒怿等不能拔寿春，欲尽诛诸将家，故逃来归命”。
十二月，怿等率其众数千人开门出降，城中震惧，不知所为。
诏拜怿平东将军，封临湘侯；端等封拜各有差。
汉姜维闻魏分关中兵以赴淮南，欲乘虚向秦川，率数万人出骆谷，至沈岭。
时长城积谷甚多，而守兵少，征西将军都督雍、凉诸军事司马望及安西将军邓艾进兵据之，以拒维。
维壁于芒水，数挑战，望、艾不应。
或问往古能以弱胜强者，其术如何。
曰：吾闻之，处大无患者常多慢，处小有忧者常思善；多慢则生乱，思善则生治，理之常也。
故周文养民，以少取多，勾践恤众，以弱毙强，此其术也。
或曰：曩者，项强汉弱，相与战争，项羽与汉约分鸿沟，各归息民，张良以为民志既定，则难动也，率兵追羽，终毙项氏。
岂必由文王之事乎。
曰：当商、周之际，王侯世尊，君臣久固，民习所专；深根者难拔，据固者难迁。
当此之时，虽汉祖安能杖剑鞭马而取天下乎。
及秦罢侯置守之后，民疲秦役，天下土崩，或岁改主，或月易公，鸟惊兽骇，莫知所从，于是豪强并争，虎裂狼分，疾搏者获多，迟后者见吞。
今我与彼皆传国易世矣，既非秦末鼎沸之时，实有六国并据之势，故可为文王，难为汉祖。
夫民之疲劳，则骚扰之兆生，上慢下暴，则瓦解之形起。
谚曰：射幸数跌，不如审发。
是故智者不为小利移目，不为意似改步，时可而后动，数合而后举，故汤、武之师不再战而克，诚重民劳而度时审也。
如遂极武黩征，土崩势生，不幸遇难，虽有智者，将不能谋之矣。
魏高贵乡公甘露三年（戊寅公元258二五八年）。
春，正月，文钦谓诸葛诞曰：蒋班、焦彝谓我不能出而走，全端、全怿又率众逆降，此敌无备之时也，可以战矣。
城内食转竭，出降者数万口。
乃赦鸯、虎，使将数百骑巡城，呼曰：文钦之子犹不见杀，其余何惧。
又表鸯、虎皆为将军，赐爵关内侯。
司马昭身自临围，见城上持弓者不发，曰：可攻矣。
司马昭初围寿春，王基、石苞等皆欲急攻之，昭以为寿春城固而众多，攻之必力屈；若有外寇，表里受敌，此危道也。
今三叛相聚于孤城之中，天其或者使同就戮，吾当以全策縻之。
但坚守三面，若吴贼陆道而来，军粮必少；吾以游兵轻骑绝其转输，可不战而破也。
吴贼破，钦等必成擒矣。
乃命诸军按甲以守之，卒不烦攻而破。
议者又以为淮南仍为叛逆，吴兵室家在江南，不可纵，宜悉坑之。
昭曰：古之用兵，全国为上，戮其元恶而已。
吴兵就得亡还，适可以示中国之大度耳。
一无所杀，分布三河近郡以安处之。
拜唐咨安远将军，其余裨将，咸假位号，众皆悦服，其淮南将士吏民为诞所胁略者，皆赦之。
听文鸯兄弟收敛父丧。
给其车牛，致葬旧墓。
将军深算利害，独秉固志，上违诏命，下拒众议，终至制敌禽贼，虽古人所述，不是过也。
昭欲遣诸军轻兵深入，招迎唐咨等子弟，因衅有灭吴之势。
王基谏曰：昔诸葛恪乘东关之胜，竭江表之兵以围新城，城既不拔，而众死者太半。
姜维因洮西之利，轻兵深入，粮饷不继，军覆上邽。
夫大捷之后，上下轻敌，轻敌则虑难不深。
武皇帝克袁绍于官渡，自以所获已多，不复追奔，惧挫威也。
习凿齿曰：君子谓司马大将军于是役也，可谓能以德攻矣。
夫建业者异道，各有所尚而不能兼并也。
故穷武之雄，毙于不仁；存义之国，丧于懦退。
今一征而禽三叛，大虏吴众，席卷淮浦，俘馘十万，可谓壮矣。
而未及安坐，赏王基之功；种惠吴人，结异类之情；宠鸯葬钦，忘畴昔之隙；不咎诞众，使扬土怀愧。
功高而人乐其成，业广而敌怀其德。
武昭既敷，文算又洽，推此道也，天下其孰能当之哉。
司马昭之克寿春，钟会谋画居多；昭亲待日隆，委以腹心之任，时人比之子房。
汉姜维闻诸葛诞死，退还成都，复拜大将军。
夏，五月，诏以司马昭为相国，封晋公，食邑八郡，加九锡；昭前后九让，乃止。
秋，七月，吴主封故齐王奋为章安侯。
八月，以骠骑将军王昶为司空。
诏以关内侯王祥为三老，郑小同为五更，帝率群臣幸太学，行养老乞言之礼。
小同，玄之孙也。
吴孙綝以吴主亲览政事，多所难问，甚惧；返自镬里，遂称疾不朝，使弟威远将军据入仓龙门宿卫，武卫将军恩、偏将军幹、长水校尉闿分屯诸营，欲以自固。
吴主恶之，乃推朱公主死意，全公主惧曰：我实不知，皆朱据二子熊、损所白。
是时熊为虎林督、损为外部督，吴主皆杀之。
损妻，即孙峻妹也。
綝谏，不从，由是益惧。
吴主阴与全公主及将军刘丞谋诛綝。
全后父尚为太常、卫将军，吴主谓尚子黄门侍郎纪曰：孙綝专势，轻小于孤。
孤前敕之使速上岸，为唐咨等作援，而留湖中不上岸一步；又委罪于朱异，擅杀功臣，不先表闻；筑第桥南，不复朝见。
此为自在，无复所畏，不可久忍，今规取之。
卿父作中军都督，使密严整士马，孤当自出临桥，率宿卫虎骑、左右无难一时围之，作版诏敕綝所领皆解散，不得举手。
正尔，自当得之；卿去，但当使密耳。
卿宣诏卿父，勿令卿母知之；女人既不晓大事，且綝同堂姊，邂逅漏泄，误孤非小也。
纪承诏以告尚。
尚无远虑，以语纪母，母使人密语綝。
九月，戊午，綝夜以兵袭尚，执之，遣弟恩杀刘承于苍龙门外，比明，遂围宫。
吴主大怒，上马带鞬执弓欲出，曰：孤大皇帝適子，在位已五年，谁敢不从者。
侍中近臣及乳母共牵攀止之，不得出，叹咤不食，骂全后曰：尔父愦愦，败我大事。
又遣呼纪，纪曰：臣父奉诏不谨，负上，无面目复见。
因自杀。
綝使光禄勋孟宗告太庙，废吴主为会稽王。
召群臣议曰：少帝荒病昏乱，不可以处大位，承宗庙，已告先帝废之。
诸君若有不同者，下异议。
皆震怖，曰：唯将军令。
綝遣中书郎李崇夺吴主玺绶，以吴主罪班告远近。
尚书桓彝不肯署名，綝怒，杀之。
典国施正劝綝迎立琅邪王休，綝从之。
己未，綝使宗正楷与中书郎董朝迎琅邪王于会稽。
遣将军孙耽送会稽王亮之国，亮时年十六。
徙全尚于零陵，寻追杀之，迁全公主于豫章。
冬，十月，戊午，琅邪王行至曲阿，有老公遮王叩头曰：事久变生，天下喁喁，愿陛下速行。
先是，丹阳太守李衡数以事侵琅邪王，其妻习氏谏之，衡不听。
琅邪王上书乞徙他郡，诏徙会稽。
妻曰：不可。
吴主诏曰：丹阳太守李衡，以往事之嫌，自拘司败。
己丑，吴主封故南阳王和子晧为乌程侯。
群臣奏立皇后、太子，吴主曰：朕以寡德，奉承洪业，莅事日浅，恩泽未敷，后妃之号，嗣子之位，非所急也。
有司固请，吴主不许。
将军魏邈说吴主曰：綝居外，必有变。
武卫士施朔又告綝谋反。
吴主将讨綝，密问辅义将军张布，布曰：左将军丁奉，虽不能吏书，而计略过人，能断大事。
十二月，丁卯，建业中谣言明会有变，綝闻之，不悦。
夜，大风，发屋扬沙，綝益惧。
戊辰，腊会，綝称疾不至；吴主强起之，使者十余辈，綝不得已，将入，众止焉。
綝曰：国家屡有命，不可辞。
可豫整兵，令府内起火，因是可得速还。
遂入，寻而火起，綝求出，吴主曰：外兵自多，不足烦丞相也。
綝起离席，奉、布目左右缚之。
綝叩头曰：愿徙交州。
吴主曰：卿何以不徙滕胤、吕据于交州乎。
綝复曰：愿没为官奴。
吴主曰：卿何不以胤、据为奴乎。
遂斩之。
以綝首令其众曰：诸与綝同谋者，皆赦之。
放仗者五千人。
孙闿乘船欲降北，追杀之。
夷綝三族，发孙峻棺，取其印绶，斫其木而埋之。
己巳，吴主以张布为中军督。
改葬诸葛恪、滕胤、吕据等，其罹恪等事远徒者，一切召还。
朝臣有乞为诸葛恪立碑者，吴主诏曰：盛夏出军，士卒伤损，无尺寸之功，不可谓能；受托孤之任，死于竖子之手，不可谓智。
遂寝。
初，汉昭烈留魏延镇汉中，皆实兵诸围以御外敌，敌若来攻，使不得入。
及兴势之役，王平捍拒曹爽，皆承此制。
及姜维用事，建议以为错守诸围，适可御敌，不获大利。
不若使闻敌至，诸围皆敛兵聚谷，退就汉、乐二城，听敌入平，重关头镇守以捍之，令游军旁出以伺其虚。
敌攻关不克，野无散谷，千里运粮，自然疲乏；引退之日，然后诸城并出，与游军并力搏之，此殄敌之术也。
于是汉主令督汉中胡济却住汉寿，监军王含守乐城，护军蒋斌守汉城。
魏高贵乡公甘露四年（己卯公元259年）。
春，正月，黄龙二见宁陵井中。
夏，六月，京陵穆侯王昶卒。
汉主封其子谌为北地王，恂为新兴王，虔为上党王。
尚书令陈祗以巧佞有宠于汉主，姜维虽位在祗上，而多率众在外，希亲朝政，权任不及祗。
秋，八月，丙子，祗卒；汉主以仆射义阳董厥为尚书令，尚书诸葛瞻为仆射。
冬，十一月，车骑将军孙壹为婢所杀。
是岁，以王基为征南将军，都督荆州诸军事。
魏元皇帝景元元年（庚辰公元260年）。
春，正月，朔，日有食之。
夏，四月，诏有司率遵前命，复进大将军昭位相国，封晋公，加九锡。
帝见威权日去，不胜其忿。
五月，己丑，召侍中王沈、尚书王经、散骑常侍王业，谓曰：司马昭之心，路人所知也。
吾不能坐受废辱，今日当与卿自出讨之。
王经曰：昔鲁昭公不忍季氏，败走失国，为天下笑。
今权在其门，为日久矣。
朝廷四方皆为之致死，不顾逆顺之理，非一日也。
且宿卫空阙，兵甲寡弱，陛下何所资用；而一旦如此，无乃欲除疾而更深之邪。
祸殆不测，宜见重详。
帝乃出怀中黄素诏投地曰：行之决矣。
正使死何惧，况不必死邪。
于是入白太后。
沈、业奔走告昭，呼经欲与俱，经不从。
帝遂拔剑升辇，率殿中宿卫苍头官僮鼓噪而出。
昭弟屯骑校尉伷遇帝于东止车门，左右呵之，伷众奔走。
中护军贾充自外入，逆与帝战于南阙下，帝自用剑。
众欲退，骑督成亻卒弟太子舍人济问充曰：事急矣，当云何。
充曰；司马公畜养汝等，正为今日。
今日之事，无所问也。
济即抽戈前刺帝，殒于车下。
昭闻之，大惊，自投于地。
太傅孚奔往，枕帝股而哭，甚哀，曰；杀陛下者，臣之罪也。
昭入殿中，召群臣会议。
尚书左仆射陈泰不至，昭使其舅尚书荀顗召之，泰曰：世之论者以泰方于舅，今舅不如泰也。
太后下令，罪状高贵乡公，废为庶人，葬以民礼。
收王经及其家属付廷尉。
辛卯，群公奏太后自今令书皆称诏制。
癸卯，司马昭固让相国、晋公、九锡之命，太后诏许之。
戊申，昭上言：成济兄弟大逆不道。
六月，癸丑，太后诏常道乡公更名奂。
甲寅，常道乡公入洛阳，是日，即皇帝位，年十五，大赦，改元。
丙辰，诏进司马昭爵位九锡如前，昭固让，乃止。
癸亥，以尚书左仆射王观为司空。
吴都尉严密建议作浦里塘，群臣皆以为难；唯卫将军陈留濮阳兴以为可成，遂会诸军民就作，功费不可胜数，士卒多死亡，民大愁怨。
会稽郡谣言王亮当还为天子，而亮宫人告亮使巫祷祠，有恶言，有司以闻。
吴主黜亮为候官侯，遣之国；亮自杀，卫送者皆伏罪。
冬，十月，阳乡肃侯王观卒。
十一月，诏尊燕王，待以殊礼。
十二月，甲午，以司隶校尉王祥为司空。
尚书王沈为豫州刺史。
初到，下教敕属城及士民曰：若有能陈长吏可否，说百姓所患者，给谷五百斛。
若说刺史得失、朝政宽猛者，给谷千斛。
主簿陈廞、褚�∪氚自唬骸敖讨妓嘉趴嘌裕�示以劝赏。
窃恐拘介之士或惮赏而不言，贪昧之人将慕利而妄举。
苛不合宜，赏不虚行，则远听者未知当否之所在，徒见言之不用，谓设而不行。
愚以告下之事，可小须后。
沈又教曰：夫兴益于上，受分于下，斯乃君子之操，何不言之有。
褚�「窗自唬骸耙ⅰ⑺础⒅芄�所以能致忠谏者，以其款诚之心著也。
冰炭不言而冷热之质自明者，以其有实也。
若好忠直，如冰炭之自然，则谔谔之言将不求而自至。
若德不足以配唐、虞，明不足以并周公，实不可以同冰炭，是悬重赏，忠谏之言未可致也。
沈乃止。
魏元皇帝景元二年（辛巳公元261年）。
春，三月，襄阳太守胡烈表言：吴将邓由、李光等十八屯同谋归化，遣使送质任，欲令郡兵临江迎拔。
若由等如期到者，便当因此震荡江表。
姜维之趣上邽，文钦之据寿春，皆深入求利，以取覆没，此近事之鉴戒也。
秋，八月，甲寅，复命司马昭进爵位如前，不受。
冬，十月，汉主以董厥为辅国大将军，诸葛瞻为都护、卫将军，共平尚书事，以侍中樊建为尚书令。
时中常侍黄皓用事，厥、瞻皆不能矫正，士大夫多附之，唯建不与皓往来。
秘书令郤正久在内职，与皓比屋，周旋三十余年，澹然自守，以书自娱，既不为皓所爱，亦不为皓所憎，故官不过六百石，而亦不罹其祸。
汉主弟甘陵王永憎皓，皓谮之，使十年不得朝见。
吴主使五官中郎将薛珝聘于汉，及还，吴主问汉政得失，对曰：主暗而不知其过，臣下容身以求免罪，入其朝不闻直言，经其野民皆菜色。
臣闻燕雀处堂，子母相乐，自以为至安也，突决栋焚，而燕雀怡然不知祸之将及，其是之谓乎。
珝，综之子也。
是岁，鲜卑索头部大人拓跋力微，始遣其子沙漠汗入贡，因留为质。
力微之先，世居北荒，不交南夏。
魏元皇帝景元三年（壬午公元262年）。
秋，八月，乙酉，吴主立皇后朱氏，朱公主之女也。
戊子，立子𩅦为太子。
汉大将军姜维将出军，右车骑将军廖化曰：兵不戢，必自焚，伯约之谓也。
冬，十月，维入寇洮阳，邓艾与战于侯和，破之，维退住沓中。
吴主以濮阳兴为丞相，廷尉丁密、光禄勋孟宗为左右御史大夫。
初，兴为会稽太守，吴主在会稽，兴遇之厚；左将军张布尝为会稽王左右督将，故吴主即位，二人皆贵宠用事；布典宫省，兴关军国，以佞巧更相表里，吴人失望。
阮籍为步兵校尉，其母卒，籍方与人围棋，对者求止，籍留与决赌。
既而饮酒二斗，举声一号，吐血数升，毁瘠骨立。
居丧，饮酒无异平日。
司隶校尉何曾恶之，面质籍于司马昭座曰：卿纵情、背礼、败俗之人，今忠贤执政、综核名实，若卿之曹，不可长也。
因谓昭曰：公方以孝治天下，而听阮籍以重哀饮酒食肉于公座，何以训人。
宜摈之四裔，无令污染华夏。
昭爱籍才，常拥护之。
曾，夔之子也。
阮咸素幸姑婢；姑将婢去，咸方对客，遽借客马而追之，累骑而还。
刘伶嗜酒，常乘鹿车，携一壶酒，使人荷锸随之，曰：死便埋我。
当时士大夫皆以为贤，争慕效之，谓之放达。
钟会方有宠于司马昭，闻嵇康名而造之，康箕踞而锻，不为之礼。
会将去，康曰：何所闻而来，何所见而去。
会曰：闻所闻而来，见所见而去。
遂深衔之。
司马昭患姜维数为寇，官骑路遗求为刺客入蜀，从事中郎荀勖曰：明公为天下宰，宜杖正义以伐违贰，而以刺客除贼，非所以刑于四海也。
昭善之。
勖，爽之曾孙也。
昭欲大举伐汉，朝臣多以为不可，独司隶校尉钟会劝之。
今吴地广大而下湿，攻之用功差难，不如先定巴蜀，三年之后，因顺流之势，水陆并进，此灭虢取虞之势也。
计蜀战士九万，居守成都及备他境不下四万，然则余众不过五万。
姜维表汉主：闻钟会治兵关中，欲规进取，宜并遣左右车骑张翼、廖化，督诸军分护阳安关口及阴平之桥头，以防未然。
黄皓信巫鬼，谓敌终不自致，启汉主寝其事，群臣莫知。
魏元皇帝景元四年（癸未公元263年）。
春，二月，复命司马昭进爵位如前，又辞不受。
吴交趾太守孙諝贪暴，为百姓所患；会吴主遣察战邓荀至交趾，荀擅调孔爵三十头送建业，民惮远役，因谋作乱。
夏，五月，郡吏吕兴等杀諝及荀，遣使来请太守及兵，九真、日南皆应之。
诏诸军大举伐汉，遣征西将军邓艾督三万余人自狄道趣甘松、沓中，以连缀姜维；雍州刺史诸葛绪督三万余人自祁山趣武街桥头，绝维归路；钟会统十余万众分从斜谷、骆谷、子午谷趣汉中。
会过幽州刺史王雄之孙戎，问计将安出。
戎曰：道家有言，为而不恃。
秋，八月，军发洛阳，大赉将士，陈师誓众。
将军邓敦谓蜀未可讨，司马昭斩以徇。
汉人闻魏兵且至，乃遣廖化将兵诣沓中，为姜维继援，张翼、董厥等诣阳安关口，为诸围外助。
大赦，改元炎兴。
敕诸围皆不得战，退保汉、乐二城，城中各有兵五千人。
翼、厥北至阴平，闻诸葛绪将向建威，留住月余待之。
钟会率诸军平行至汉中。
九月，钟会使前将军李辅统万人围王含于乐城，护军荀恺围蒋斌于汉城。
会径过西趣阳安口，遗人祭诸葛亮墓。
初，汉武兴督蒋舒在事无称，汉朝令人代之，使助将军傅佥守关口，舒由是恨。
钟会使护军胡烈为前锋，攻关口。
邓艾遣天水太守王颀直攻姜维营，陇西太守牵弘邀其前，金城太守杨欣趣甘松。
安国元侯高柔卒。
冬，十月，汉人告急于吴。
甲申，吴主使大将军丁奉督诸军向寿春；将军留平就施绩于南郡，议兵所向；将军丁封、孙异如沔中，以救汉。
诏以征蜀诸将献捷交至，复命大将军昭进位，爵赐一如前诏，昭乃受命。
昭辟任城魏舒为相国参军。
初，舒少时迟钝质朴，不为乡亲所重，从叔父事部郎衡，有名当世，亦不知之，使守水碓，每叹曰：舒堪数百户长，我愿毕矣。
舒亦不以介意，不为皎厉之事。
唯太原王乂谓舒曰：卿终当为台辅。
常振其匮乏，舒受而不辞。
年四十余，郡举上计掾，察孝廉。
宗党以舒无学业，劝令不就，可以为高。
舒曰：若试而不中，其负在我，安可虚窃不就之高以为己荣乎。
于是自课，百日习一经，因而对策升第，累迁后将军钟毓长史。
毓每与参佐射，舒常为画筹而已；后遇朋人不足，以舒满数，舒容范闲雅，发无不中，举坐愕然，莫有敌者。
毓叹而谢曰：吾之不足以尽卿才，有如此射矣，岂一事哉。
及为相国参军，府朝碎务，未尝见是非；至于废兴大事，众人莫能断者，舒徐为筹之，多出众议之表。
昭深器重之。
光禄大夫谯周以为：自古以来，无寄他国为天子者，今若入吴国，亦当臣服。
张绍等见邓艾于雒，艾大喜，报书褒纳。
汉主遣太仆蒋显别敕姜维使降钟会，又遣尚书郎李虎送士民簿于艾，户二十八万，口九十四万，甲士十万二千，吏四万人。
艾至成都城北，汉主率太子诸王及群臣六十余人，面缚舆榇诣军门。
艾持节解缚焚榇，延请相见；检御将士，无得虏略，绥纳降附，使复旧业；辄依邓禹故事，承制拜汉主禅行骠骑将军，太子奉车、诸王驸马都尉，汉群司各随高下拜为王官，或领艾官属；以师纂领益州刺史，陇西太守牵弘等领蜀中诸郡。
艾闻黄皓奸险，收闭，将杀之，皓赂艾左右，卒以得免。
姜维等闻诸葛瞻败，未知汉主所向，乃引军东入于巴。
钟会进军至涪，遣胡烈等追维。
维至郪，得汉主敕命，乃令兵悉放仗，送节传于胡烈，自从东道与廖化、张翼、董厥等同诣会降。
将士咸怒，拔刀斫石。
于是诸郡县围守皆被汉主敕罢兵降。
钟会厚待姜维等，皆权还其印绶节盖。
吴人闻蜀已亡，乃罢丁奉等兵。
吴中书丞吴郡华覈诣宫门上表曰：伏闻成都不守，臣主播越，社稷倾覆，失委附之土，弃贡献之国，臣以草芥，窃怀不宁。
陛下圣仁，恩泽远抚，卒闻如此，必垂哀悼。
臣不胜忡怅之情，谨拜表以闻。
魏之伐蜀也，吴人或谓襄阳张悌曰：司马氏得政以来，大难屡作，百姓未服，今又劳力远征，败于不暇，何以能克。
悌曰：不然。
曹操虽功盖中夏，民畏其威而不怀其德也。
丕、睿承之，刑繁役重，东西驱驰，无有宁岁。
司马懿父子累有大功，除其烦苛而布其平惠，为之谋主而救其疾苦，民心归之亦已久矣。
故淮南三叛，而腹心不扰；曹髦之死，四方不动。
任贤使能，各尽其心，其本根固矣，奸计立矣。
今蜀阉宦专朝，国无政令，而玩戎黩武，民劳卒敝，竞于外利，不修守备。
彼强弱不同，智算亦胜，因危而伐，殆无不克。
彼之得志，我之忧也。
吴人笑其言，至是乃服。
吴人以武陵五谿夷与蜀接界，蜀亡，惧其叛乱，乃以越骑校尉钟离牧领武陵太守。
魏已遣汉葭县长郭纯试守武陵太守，率涪陵民入迁陵界，屯于赤沙，诱动诸夷进攻酉阳，郡中震惧。
牧问朝吏曰：西蜀倾覆，边境见侵，何以御之。
皆对曰：今二县山险，诸夷阻兵，不可以军惊扰，惊扰则诸夷盘结；宜以渐安，可遣恩信吏宣教慰劳。
牧曰：不然。
外境内侵，诳诱人民，当及其根柢未深而扑取之，此救火贵速之势也。
敕外趣严。
抚夷将军高尚谓牧曰：昔渊太常督兵五万，然后讨五谿夷。
是时刘氏连和，诸夷率化。
今既无往日之援，而郭纯已据迁陵，而明府欲以三千兵深入，尚未见其利也。
牧曰：非常之事，何得循旧。
即率所领晨夜进道，缘山险行垂二千里，斩恶民怀异心者魁帅百余人，及其支党凡千余级。
纯等散走，五谿皆平。
十二月，庚戌，以司徒郑冲为太保。
壬子，分益州为梁州。
癸丑，特赦益州士民，复除租税之半五年。
乙卯，以邓艾为太尉，增邑二万户；钟会为司徒，增邑万户。
皇太后郭氏殂。
然后发使告以利害，吴必归化，可不征而定也。
会曰：君言远矣，我不能行。
魏元皇帝咸熙元年（甲申公元264年）。
春，正月，壬辰，诏以槛车征邓艾。
晋公昭恐艾不从命，敕钟会进军成都，又遣贾充将兵入斜谷。
昭自将大军从帝幸长安，以诸王公皆在邺，乃以山涛为行军司马，镇邺。
初，钟会以才能见任，昭夫人王氏言于昭曰：会见利忘义，好为事端，宠过必乱，不可大任。
及会将伐汉，西曹属邵悌言于晋公曰：今遣钟会率十万余众伐蜀，愚谓令单身无任，不若使余人行也。
晋公笑曰：我宁不知此邪。
蜀数为边寇，师老民疲，我今伐之，如指掌耳，而众方蜀不可伐。
夫人心豫怯则智勇并竭，智勇并竭而强使之，适所以为敌禽耳。
惟钟会与人意同，今遣会伐蜀，蜀必可灭。
灭蜀之后，就如卿虑，何忧其不能办邪。
夫蜀已破亡，遗民震恐，不足与共图事；中国将士各自思归，不肯与同也。
会若作恶，只自灭族耳。
卿不须忧此，慎勿使人闻也。
及晋公将之长安，悌复曰：钟会所统兵五六倍于邓艾，但可敕会取艾，不须自行。
晋公曰：卿忘前言邪，而云不须行乎。
虽然，所言不可宣也。
我要自当以信意待人，但人不当负我耳，我岂可先人生心哉。
近日贾护军问我：颇疑钟会不。
还答言：如今遣卿行，宁可复疑卿邪。
贾亦无以易我语也。
我到长安，则自了矣。
钟会遣卫瓘先至成都收邓艾，会以瓘兵少，欲令艾杀瓘，因以为艾罪。
丙子，会至成都，送艾赴京师。
会所惮惟艾，艾父子既禽，会独统大众，威震西土，遂决意谋反。
丁丑，会番请护军、郡守、牙门骑督以上及蜀之故官，为太后发哀于蜀朝堂，矫太后遗诏，使会起兵废司马昭，皆班示坐上人，使下议讫，书版署置，更使所亲信代领诸军；所请群官，番闭著益州诸曹屋中，城门宫门皆闭，严兵围守。
卫瓘诈称疾笃，出就外廨。
会信之，无所复惮。
会帐下督丘建本属胡烈，会爱信之。
建愍烈独坐，启会，使听内一亲兵出取饮食，诸牙门随例各内一人。
烈绐语亲兵及疏与其子渊曰：丘建密说消息，会已作大坑，白棓数千，欲悉呼外兵入，人赐白㡊，拜散将，以次棓杀，内坑中。
诸牙门亲兵亦咸说此语，一夜，转相告，皆遍。
己卯，日中，胡渊率其父兵雷鼓出门，诸军不期皆鼓噪而出，曾无督促之者，而争先赴城。
时会方给姜维铠仗，白外有匈匈声，似失火者，有顷，白兵走向城。
会惊，谓维曰：兵来似欲作恶，当云何。
维曰：但当击之耳。
会遣兵悉杀所闭诸牙门郡守，内人共举机以拄门，兵斫门，不能破。
斯须，城外倚梯登城，或烧城屋，蚁附乱进，矢下如雨，牙门郡守各缘屋出，与其军士相得。
姜维率会左右战，手杀五六人，众格斩维，争前杀会。
会将士死者数百人，杀汉太子璿及姜维妻子，军众钞略，死丧狼藉。
卫瓘部分诸将，数日乃定。
邓艾本营将士追出艾于槛车，迎还。
卫瓘自以与会共陷艾，恐其为变，乃遣护军田续等将兵袭艾，遇于绵竹西，斩艾父子。
镇西长史杜预言于众曰：伯玉其不免乎。
预，恕之子也。
钟会兄毓尝密言于晋公曰：会挟术难保，不可专任。
及会反，毓已卒，晋公思钟繇之勋与毓之贤，特原毓子峻、辿，官爵如故。
会功曹向雄收葬会尸，晋公召而责之曰：往者王经之死，卿哭于东市而我不问；钟会躬为叛逆，又辄收葬，若复相容，当如王法何。
二月，丙辰，车驾还洛阳。
庚申，葬明元皇后。
初，刘禅使巴东太守襄阳罗宪将兵二千人守永安，闻成都败，吏民惊扰，宪斩称成都乱者一人，百姓乃定。
三月，丁丑，以司空王祥为太尉，征北将军何曾为司徒，左仆射荀顗为司空。
己卯，进晋公爵为王，增封十郡。
王祥、何曾、荀顗共诣晋王，顗谓祥曰：相王尊重，何侯与一朝之臣皆已尽敬，今日便当相率而拜，无所疑也。
祥曰：相国虽尊，要是魏之宰相，吾等魏之三公，王、公相去一阶而已，安有天子三公可辄拜人者。
损魏朝之望，亏晋王之德，君子爱人以礼，我不为也。
及入，顗遂拜，而祥独长揖。
王谓祥曰：今日然后知君见顾之重也。
刘禅举家东迁洛阳，时扰攘仓卒，禅之大臣无从行者，惟秘书令郤正及殿中督汝南张通舍妻子单身随禅，禅赖正相导宜适，举动无阙，乃慨然叹息，恨知正之晚。
初，汉建棕太守霍弋都督南中，闻魏兵至，欲赴成都，刘禅以备敌既定，不听。
成都不守，弋素服大临三日。
诸将咸劝弋宜速降，弋曰：今道路隔塞，未详主之安危，去就大故，不可苟也。
若魏以礼遇主上，则保境而降不晚也。
若万一危辱，吾将以死拒之，何论迟速邪。
得禅东迁之问，始率六郡将守上表曰：臣闻人生在三，事之如一，惟难所在，则致其命。
今臣国败主附，守死无所，是以委质，不敢有贰。
晋王善之，拜南中都尉，委以本任。
丁亥，封刘禅为安乐公，子孙及群臣封侯者五十余人。
夏，四月，新附督王稚浮海入吴句章，略其长吏及男女二百余口而还。
五月，庚申，晋王奏复五等爵，封骑督以上六百余人。
甲戌，改元。
癸未，追命舞阳主理侯懿为晋宣王，忠武侯师为景王。
罗宪被攻凡六月，救援不到，城中疾病太半。
晋王奏使司空荀顗定礼仪，中护军贾充正法律，尚书仆射裴秀议官制，太保郑冲总而裁焉。
吴分交州置广州。
吴主寝疾，口不能言，乃手书呼丞相濮阳兴入，令子𩅦出拜之。
休把兴臂，把𩅦以托之。
癸未，吴主殂，谥曰景帝。
群臣尊朱皇后为皇太后。
吴人以蜀初亡，交趾携叛，国内恐惧，欲得长君。
左典军万彧尝为乌程令，与乌程侯晧相善，称晧才识明断，长沙桓王之俦也；又加之好学，奉遵法度。
屡言之于丞相兴、左将军布，兴、布说朱太后，欲以晧为嗣。
朱后曰：我寡妇人，安知社稷之虑，苟吴国无陨，宗庙有赖，可矣。
于是遂迎立晧，改元元兴，大赦。
八月，庚寅，命中抚军司马炎副贰相国事。
初，钟会之伐汉也，辛宪英谓其夫之从子羊祜曰：会在事纵恣，非持久处下之道，吾畏其有他志也。
会请其子郎中琇为参军，宪英忧曰：他日吾为国忧，今日难至吾家矣。
琇固请于晋王，王不听。
宪英谓琇曰：行矣，戒之，军旅之间，可以济者，其惟仁恕乎。
琇竟以全归。
癸巳，诏以琇尝谏会反，赐爵关内侯。
九月，戊午，以司马炎为抚军大将军。
辛未，诏以吕兴为安南将军，都督交州诸军事，以南中监军霍弋遥领交州刺史，得以便宜选用长吏。
弋表遣建宁爨谷为交趾太守，率牙门董元、毛炅、孟幹、孟通、爨能、李松、王素等将兵助兴。
吴主贬朱太后为景皇后，追谥父和曰文皇帝，尊母何氏为太后。
冬，十月，丁亥，诏以寿春所获吴相国参军事徐绍为散骑常侍，水曹掾孙彧为给事黄门侍郎，以使于吴，其家人在此者悉听自随，不必使还，以开广大信。
晋王因政书吴主，谕以祸福。
初，晋王娶王肃之女，生炎及攸，以攸继景王后。
吴主封太子л及其三弟皆为王，立妃滕氏为皇后。
初，吴主之立，发优诏，恤士民，开仓廪，振贫乏，科出宫女以配无妻者，禽兽养于苑中者皆放之。
当时翕然称为明主。
及既得志，粗暴矣盈，多忌讳，好酒色，大小失望，濮阳兴、张布窃悔之。
或谮诸吴主，十一月，朔，兴、布入朝，吴主执之，徙于广州，道杀之，夷三族。
以后父滕牧为卫将军，录尚书事。
牧，胤之族人也。
是岁，罢屯田官。
春，三月，吴主使光禄大夫纪陟、五官中郎将洪璆与徐绍、孙彧偕来报聘。
绍行至濡须，有言绍誉中国之美者，吴主怒，追还，杀之。
夏，四月，吴改元甘露。
五月，魏帝加文王殊礼，进王妃曰后，世子曰太子。
癸未，大赦。
秋，七月，吴主逼杀景皇后，迁景帝四子于吴；寻又杀其长者二人。
八月，辛卯，文王卒，太子嗣为相国、晋王。
九月，乙未，大赦。
戊子，以魏司徒何曾为晋丞相；癸亥，以骠骑将军司马望为司徒。
。
乙亥，葬文王于崇阳陵。
冬，吴西陵督步阐表请吴主徙都武昌；吴主从之，使御史大夫丁固、右将军诸葛靓守建业。
阐，骘之子也。
丙寅，王即皇帝位，大赦，改元。
丁卯，奉魏帝为陈留王，即宫于邺；优崇之礼，皆仿魏初故事。
魏氏诸王皆降为候。
追尊宣王为宣皇帝，景王为景皇帝，文王为文皇帝。
尊王太后曰皇太后。
封皇叔祖父孚为安平王，叔父幹为平原王、亮为扶风王、伷为东莞王、骏为汝阴王、肜为梁王、伦为琅邪王，弟攸为齐王、鉴为乐安王、机为燕王，又封群从司徒望等十七人皆为王。
以石苞为大司马，郑冲为太傅，王祥为太保，何曾为太尉，贾充为车骑将军，王沈为骠骑将军。
其余文武增位进爵有差。
乙亥，以安平王孚为太宰，都督中外诸军事。
未几，又以车骑将军陈骞为大将军，与司徒义阳王望、司空荀顗，凡八公，同时并置。
帝惩魏氏孤立之敝，故大封宗室，授以职任，又招诸王皆得自选国中长吏；卫将军齐王攸独不敢，皆令上请。
诏除魏宗室禁锢，罢部曲将及长吏纳质任。
初置谏官，以散骑常侍傅玄、皇甫陶为之。
玄，干之子也。
玄以魏末士风颓敝，上疏曰：臣闻先王之御天下，教化隆于上，清议行于下。
近者魏武好法术而天下贵刑名，魏文慕通达而天下贱守节，其后纲维不摄，放诞盈朝，遂使天下无复清议。
陛下龙兴受禅，弘尧、舜之化，惟未举清远有礼之臣以敦风节，未退虚鄙之士以惩不恪，臣是以犹敢有言。
上嘉纳其言，使玄草诏进之，然亦不能革也。
初，汉征西将军司马钧生豫章太守量，量生颍川太守俊，俊生京兆尹防，防生宣帝。
晋世祖武皇帝泰始二年（丙戌公元266年）。
春，正月，丁亥，即用魏庙祭征西府君以下并景帝凡七室。
辛丑，尊景帝夫人羊氏曰景皇后，居弘训宫。
群臣奏：五帝即天帝也，王气时异，故名号有五。
自今明堂、南郊宜除五帝座。
从之。
帝，王肃外孙也，故郊祀之礼，有司多从肃议。
二月，除汉宗室禁锢。
三月，戊戌，吴遣大鸿胪张俨、五官中郎将丁忠来吊祭。
吴散骑常侍庐江王蕃，体气高亮，不能承颜顺指，吴主不悦，散骑常侍万彧、中书丞陈声从而谮之。
丁忠使还，吴主大会群臣，蕃沉醉顿伏。
吴主疑其诈，舆蕃出外。
顷之，召还。
蕃好治威仪，行止自若。
吴主大怒，呵左右于殿下斩之，出，登来山，使亲近掷蕃首，作虎跳狼争咋啮之，首皆碎坏。
丁忠说吴主曰：北方无守战之备，弋阳可袭而取。
吴主以问群臣，镇西大将军陆凯曰：北方新并巴、蜀，遣使求和，非求援于我也，欲蓄力以俟时耳。
敌势方强，而欲徼幸求胜，未见其利也。
吴主虽不出兵，然遂与晋绝。
凯，逊之族子也。
夏，五月，壬子，博陵元公王沈卒。
六月，丙午晦，日有食之。
秋，八月，帝将谒崇阳陵，群臣奏言，秋暑未平，恐帝悲感摧伤。
又诏曰：汉文不使天下尽哀，亦帝王至谦之志。
中军将军羊祜谓傅玄曰：三年之丧，虽贵遂服，礼也，而汉文除之，毁礼伤义。
汉文师心不学，变古坏礼，绝父子之恩，亏君臣之义；后世帝王不能笃于哀戚之情，而群臣谄谀，莫肯釐正。
吴改元宝鼎。
吴主以陆凯为左丞相，万彧为右丞相。
吴主恶人视己，群臣侍见，莫敢举目。
陆凯曰：君臣无不相识之道，若猝有不虞，不知所赴。
吴主乃听凯自视，而它人如故。
吴主居武昌，扬州之民溯流供给，甚苦之，又奢侈无度，公私穷匮。
凯上疏曰：今四边无事，当务养民丰财，而更穷奢极欲，无灾而民命尽，无为而国财空，臣窃痛之。
昔汉室既衰，三家鼎立；今曹、刘失道，皆为晋有，此目前之明验也。
臣愚，但为陛下惜国家耳。
武昌土地危险塉确，非王者之都。
且童谣云：宁饮建业水，不食武昌鱼；宁还建业死，不止武昌居。
以此观之，足明民心与天意矣。
今国无一年之蓄，民有离散之怨，国有露根之渐，而官吏务为苛急，莫之或恤。
大帝时，后宫列女及诸织络数不满百，景帝以来，乃有千数，此耗财之甚者也。
又左右之臣，率非其人，群党相扶，害忠隐贤，此皆蠹政病民者也。
臣愿陛下省息百役，罢去苛扰，料出宫女，清选百官，则天悦民附，国家永安矣。
吴主虽不悦，以其宿望，特优容之。
九月，诏：自今虽诏有所欲，及已奏得可，而于事不便者，皆不可隐情。
戊戌，有司奏：大晋受禅于魏，宜一用前代正朔、服色，如虞遵唐故事。
从之。
冬，十月，丙午朔，日有食之。
永安山贼施但，因民劳怨，聚众数千人，劫吴主庶弟永安侯谦作乱，北至建业，众万余人，未至三十里住，择吉日入城。
十一月，初并圜丘、方丘之祀于南北郊。
罢山阳公国督军，除其禁制。
十二月，吴主还都建业，使后父卫将军、录尚书事滕牧留镇武昌。
晋世祖武皇帝泰始三年（丁亥公元267年）。
春，正月，丁卯，立子衷为皇太子。
司隶校尉上党李憙劾奏故立进令刘友、前尚书山涛、中山王睦、尚书仆射武陔各占官稻田，请免涛、睦等官，陔已亡，请贬其谥。
光武有云：贵戚且敛手以避二鲍。
臣光曰：政之大本，在于刑赏，刑赏不明，政何以成。
晋武帝赦山涛而褒李憙，其于刑赏两失之。
使憙所言为是，则涛不可赦；所言为非，则憙不足褒。
褒之使言，言而不用，怨结于下，威玩于上，将安用之。
且四臣同罪，刘友伏诛而涛等不问，避贵施贱，可谓政乎。
创业之初，而政本不立，将以垂统后世，不亦难乎。
帝以李憙为太子太傅，征犍为李密为太子洗马。
密以祖母老，固辞，许之。
密与人交，每公议其得失而切责之，常言：吾独立于世，顾影无俦；然而不惧者，以无彼此于人故也。
吴大赦，以右丞相万彧镇巴丘。
夏，六月，吴主作昭明宫，二千石以下，皆自入山督伐木。
大开苑囿，起土山、楼观，穷极伎巧，功役之费以亿万计。
秋，七月，王祥以睢陵公罢。
九月，甲申，诏增吏俸。
以何曾为太保，义阳王望为太尉，荀顗为司徒。
禁星气、谶纬之学。
吴主以孟仁守丞相，奉法驾东迎其父文帝神于明陵，中使相继，奉问起居。
是岁，遣鲜卑拓跋沙漠汗归其国。
晋世祖武皇帝泰始四年（戊子公元268年）。
丁亥，帝耕籍田于洛水之北。
戊子，大赦。
二月，吴主以左御史大夫丁固为司徒，右御史大夫孟仁为司空。
三月，戊子，皇太后王氏殂。
帝居丧之制，一遵古礼。
夏，四月，戊戌，睢陵元公王祥卒，门无杂吊之宾。
其族孙戎叹曰：太保当正始之世，不在能言之流；及间与之言，理致清远，岂非以德掩其言乎。
已亥，葬文明皇后。
秋，七月，众星西流如雨而陨。
己卯，帝谒崇阳陵。
九月，青、徐、兖、豫四州大水。
大司马石苞久在淮南，威惠甚著。
淮北监军王琛恶之，密表苞与吴人交通。
会吴人将入寇，苞筑垒遏水以自固，帝疑之。
羊祜深为帝言：苞必不然。
帝不信，乃下诏以苞不料贼势，筑垒遏水，劳扰百姓，策免其官，遣义阳王望帅大军以征之。
苞辟河内孙铄为掾，铄先与汝阴王骏善，骏时镇许昌，铄过见之。
骏知台已遣军袭苞，私告之曰：无与于祸。
铄既出，驰诣奉春，劝苞放兵，步出都亭待罪；苞从之。
帝闻之，意解，苞诣阙，以乐陵公还第。
吴主出东关，冬，十月，使其将施绩入江夏，万彧寇襄阳。
诏义阳王望统中军步骑二万屯龙陂，为二方声援。
会荆州刺史胡烈拒绩，破之，望引兵还。
吴交州刺史刘俊、大都督脩则、将军顾容前后三攻交趾，交趾太守杨稷皆拒破之，郁林、九真皆附于稷。
十一月，吴丁奉、诸葛靓出芍陂，攻合肥，安东将军汝阴王骏拒却之。
以义阳王望为大司马，荀顗为太尉，石苞为司徒。
晋世祖武皇帝泰始五年（己丑公元269年）。
春，正月，吴主立子瑾为皇太子。
二月，分雍、凉、梁州置秦州，以胡烈为刺史。
先是，邓艾纳鲜卑降者数万，置于雍、凉之间，与民杂居，朝廷恐其久而为患，以烈素著名于西方，故使镇抚之。
青、徐、兖三州大水。
济阴太守巴西文立上言：故蜀之名臣子孙流徙中国者，宜量才叙用，以慰巴、蜀之心，以倾吴人之望。
帝从之。
己未，诏曰：诸葛亮在蜀，尽其心力，其子瞻临难而死义，其孙京宜随才署吏。
又诏曰：蜀将傅佥父子死于其主。
天下之善一也，岂由彼此以为异哉。
佥息著、募没入奚官，宜免为庶人。
帝以文立为散骑常侍。
汉故尚书犍为程琼，雅有德业，与立深交。
帝闻其名，以问立，对曰：臣至知其人，但年垂八十，禀性谦退，无复当时之望，故不以上闻耳。
琼闻之，曰：广休可谓不党矣，此吾所以善夫人也。
秋，九月，有星孛于紫宫。
冬，十月，吴大赦，改元建衡。
封皇子景度为城阳王。
初，汝南何定尝为吴大帝给使，及吴主即位，自表先帝旧人，求还内侍。
左丞相陆凯面责定曰：卿见前后事主不忠，倾乱国政，宁有得以寿终者邪。
吴主遣监军虞汜、威南将军薛珝、苍梧太守丹阳陶璜从荆州道，监军李勖、督军徐存从建安海道，皆会于合浦，以击交趾。
晋世祖武皇帝泰始六年（庚寅公元270年）。
春，正月，吴丁奉入涡口，扬州刺史牵弘击走之。
吴万彧自巴丘还建业。
夏，四月，吴左大司马施绩卒。
以镇军大将军陆抗都督信陵、西陵、夷道、乐乡、公安诸军事，治乐乡。
抗以吴主政事多阙，上疏曰：臣闻德均则众者胜寡，力侔则安者制危，此六国所以并于秦、西楚所以屈于汉也。
今敌之所据，非特关右之地、鸿沟以西，而国家外无连衡之授，内非西楚之强，庶政陵迟，黎民未乂。
议者所恃，徒以长江、峻山限带封域；此乃守国之末事，非智者之所先也。
臣每念及此，中夜抚枕，临餐忘食。
夫事君之义，犯而勿欺，谨陈时宜十七条以闻。
吴主不纳。
李勖以建安道不利，杀导将冯斐，引军还。
初，何定尝为子求婚于勖，勖不许，乃白勖枉杀冯斐，擅彻军还，诛勖及徐存并其家属，仍焚勖尸。
定又使诸将各上御犬，一犬至直缣数十匹，缨绁直钱一万，以捕兔供厨。
吴人皆归罪于定，而吴主以为忠勤，赐爵列侯。
陆抗上疏曰：小人不明理道，所见既浅虽使竭情尽节，犹不足任，况其奸心素笃而憎爱移易哉。
吴主不从。
六月，戊午，胡烈讨鲜卑秃发树机能于万斛堆，兵败被杀。
都督雍、凉州诸军事扶风王亮遣将军刘旂救之，旂观望不进。
亮坐贬为平西将军，旂当斩。
亮上言：节度之咎，由亮而出，乞丐旂死。
诏曰：若罪不在旂，当有所在。
乃免亮官。
遣尚书乐陵石鉴行安西将军，都督秦州诸军事，讨树机能。
树机能兵盛，鉴使秦州刺史杜预出兵击之。
预以虏乘胜马肥，而官军县乏，宜并力大运刍粮，须春进讨。
鉴奏预稽乏军兴，槛车征诣廷尉，以赎论。
既而鉴讨树机能，卒不能克。
秋，七月，乙巳，城阳王景度卒。
丁未，以汝阴王骏为镇西大将军，都督雍、凉等州诸军事，镇关中。
冬，十一月，立皇子东为汝南王。
是岁，吴大赦。
初，魏人居南匈奴五部于并州诸郡，与中国民杂居；自谓其先汉氏外孙，因改姓刘氏。
晋世祖武皇帝泰始七年（辛卯公元271年）。
春，正月，匈奴右贤王刘猛叛出塞。
豫州刺史石鉴坐击吴军虚张首级，诏曰：鉴备大臣，吾所取信，而乃下同为诈，义得尔乎。
今遣归田里，终身不得复用。
吴人刁玄诈增谶文云：黄旗紫盖，见于东南，终有天下者，荆、扬之君。
三月，丙戌，钜鹿元公裴秀卒。
夏，四月，吴交州刺史陶璜袭九真太守董元，杀之；杨稷以其将王素代之。
北地胡寇金城，凉州刺史牵弘讨之。
众胡皆内叛，与树机能共围弘于青山，弘军败而死。
初，大司马陈骞言于帝曰：胡烈、牵弘皆勇而无谋，强于自用，非绥边之材也，将为国耻。
五月，立皇子宪为城阳王。
辛丑，义阳成王望卒。
侍中、尚书令、车骑将军贾充，自文帝时宠任用事。
吴大都督薛珝与陶璜等，兵十万，共攻交趾，城中粮尽援绝，为吴所陷，虏杨稷、毛炅等。
八月，丙申，城阳王宪卒。
分益州南中四郡置宁州。
九月，吴司空孟仁卒。
冬，十月，丁丑朔，日有食之。
十一月，刘猛寇并州，并州刺史刘钦等击破之。
贾充将之镇，公卿饯于夕阳亭。
然是行也，辞之实难，独有结婚太子，可不辞而自留矣。
十二月，以光禄大夫郑袤为司空，袤固辞不受。
是岁，安乐思公刘禅卒。
吴以武昌都督广陵范慎为太尉。
右将军司马丁奉卒。
吴改明年元曰凤凰。
晋世祖武皇帝泰始八年（壬辰公元272年）。
二月，辛卯，皇太子纳贾妃。
壬辰，安平献王孚卒，年九十三。
孚性忠慎，宣帝执政，孚常自退损。
景、文二帝以孚属尊，亦不敢逼。
孚虽见尊宠，不以为荣，常有忧色。
临终，遗令曰：有魏贞士河内司马孚字叔达，不伊不周，不夷不惠，立身行道，终始若一。
夏，汶山白马胡侵掠诸种，益州刺史皇甫晏欲讨之。
典学从事蜀郡何旅等谏曰：胡夷相残，固其常性，未为大患。
晏不听。
初，濬为羊祜参军，祜深知之。
祜兄子暨白：濬为人志大奢侈，不可专任，宜有以裁之。
祜曰：濬有大才，将以济其所欲，必可用也。
更转为车骑从事中郎。
濬在益州，明立威信，蛮夷多归附之；俄迁大司农。
时帝与羊祜阴谋伐吴，祜以为伐吴宜藉上流之势，密表留濬复为益州刺史，使治水军。
寻加龙骧将军，监益、梁诸军事。
诏濬罢屯田兵，大作舟舰。
别驾何攀以为屯田兵不过五六百人，作船不能猝办，后者未成，前者已腐。
宜召诸郡兵合万余人造之，岁终可成。
濬欲先上须报，攀曰：朝廷猝闻召万兵，必不听；不如辄召，设当见却，功夫已成，势不得止。
濬从之，令攀典造舟舰器仗。
于是作大舰，长百二十步，受二千余人，以木为城，起楼橹，开四出门，其上皆得驰马往来。
时作船木柿，蔽江而下，吴建平太守吴郡吾彦取流柿以白吴主曰：晋必有攻吴之计，宜增建平兵以塞其冲要。
吴主不从。
彦乃为铁锁横断江路。
壬辰，大赦。
秋，七月，以贾充为司空，侍中、尚书令、领兵如故。
充与侍中任恺皆为帝所宠任，充欲专名势而忌恺，于是朝士各有所附，朋党纷然。
帝知之，召充、恺宴于式乾殿而谓之曰：朝廷宜壹，大臣当和。
充、恺等各拜谢。
既而充、恺以帝已知而不责，愈无所惮，外相崇重，内怨益深。
充乃荐恺为吏部尚书，恺侍觐转希，充因与荀勖、冯紞承间共谮之，恺由是得罪，废于家。
八月，吴主征昭武将军、西陵督步阐。
阐世在西陵，猝被徽，自以失职，且惧有谗，九月，据城来降，遣兄子玑、璿诣洛阳为任。
诏以阐为都督西陵诸军事、卫将军、开府仪同三司、侍中，领交州牧，封宜都公。
冬，十月，辛未朔，日有食之。
敦煌太守尹璩卒。
凉州刺史杨欣表敦煌令梁澄领太守。
功曹宋质辄废澄，表议郎令狐丰为太守。
杨欣遣兵之计，为质所败。
吴陆抗闻步阐叛，亟遣将军左弈、吾彦等讨之。
帝遣荆州刺史杨肇迎阐于西陵，车骑将军羊祜帅步军出江陵，巴东监军徐胤帅水军击建平以救阐。
十一月，杨肇至西陵。
陆抗令公安督孙遵循南岸御羊祜，水军督留虑拒徐胤，抗自将大军凭围对肇。
将军朱乔营都督俞赞亡诣肇。
抗曰：赞军中旧吏，知吾虚实。
吾常虑夷兵素不简练，若敌攻围，必先此处。
即夜易夷兵，皆以精兵守之。
明日，肇果攻故夷兵处。
抗命击之，矢石雨下，肇众伤、死者相属。
十二月，肇计屈，夜遁。
抗欲追之，而虑步阐畜力伺间，兵不足分，于是但鸣鼓戒众，若将追者。
肇众凶惧，悉解甲挺走。
抗使轻兵蹑之，肇兵大败，祜等皆引军还。
抗遂拔西陵，诛阐及同谋将吏数十人，皆夷三族，自余所请赦者数万口。
东还乐乡，貌无矜色，谦冲如常。
吴主加抗都护。
羊祜坐贬平南将军，杨肇免为庶人。
贾充与朝士宴饮，河南尹庾纯醉，与充争言。
充曰：父老，不归供养，卿为无天地。
纯曰：高贵乡公何在。
充惭怒，上表解职；纯亦上表自劾。
诏免纯官，仍下五府正其臧否。
石苞以为纯荣官忘亲，当除名，齐王攸等以为纯于礼律未有违。
诏从攸议，复以纯为国子祭酒。
吴主之游华里也，右丞相万彧与右大司马丁奉、左将军留平密谋曰：若至华里不归，社稷事重，不得不自还。
吴主颇闻之，以彧等旧臣，隐忍不发。
是岁，吴主因会，以毒酒饮彧，传酒人私减之。
又饮留平，平觉之，服他药以解，得不死。
彧自杀；平忧懑，月余亦死。
徙彧子弟于庐陵。
初，彧请选忠清之士以补近职，吴主以大司农楼玄为宫下镇，主殿中事。
玄正身帅众，奉法而行，应对切直，吴主浸不悦。
中书令领太子太傅贺邵上疏谏曰：自顷年以来，朝列纷错，真伪相贸，忠良排坠，信臣被害。
每会众江、沔游猎，常止晋地，若禽兽先为吴人所伤而为晋兵所得者，皆送还之。
羊祜不附结中朝权贵，荀勖、冯紞之徒皆恶之。
及攻江陵，祜以军法将斩王戎。
秦始皇帝二十年（甲戌公元前227年）。
秦始皇帝二十一年（乙亥公元前226年）。
冬，十月，王翦拔蓟，燕王及太子率其精兵东保辽东，李信急追之。
代王嘉遗燕王书，令杀太子丹以献。
李信曰：不过用二十万。
王以问王翦，王翦曰：非六十万人不可。
秦始皇帝二十二年（丙子公元前225年）。
王贲伐魏，引河沟以灌大梁。
三月，城坏。
魏王假降，杀之，遂灭魏。
王使人谓安陵君曰：寡人欲以五百里地易安陵。
安陵君曰：大王加惠，以大易小，甚幸。
虽然，臣受地于魏之先王，愿终守之，弗敢易。
王义而许之。
李信攻平舆，蒙恬攻寝，大破楚军。
秦始皇帝二十三年（丁丑公元前224年）。
王翦取陈以南至平舆。
秦始皇帝二十四年（戊寅公元前223年）。
王翦、蒙武虏楚王负刍，以其地置楚郡。
秦始皇帝二十五年（己卯公元前222年）。
大兴兵，使王贲攻辽东，虏燕王喜。
臣光曰：燕丹不胜一朝之忿以犯虎狼之秦，轻虑浅谋，挑怨速祸，使召公之庙不祀忽诸，罪孰大焉。
而论者或谓之贤，岂不过哉。
夫为国家者，任官以才，立政以礼，怀民以仁，交邻以信。
是以官得其人，政得其节，百姓怀其德，四邻亲其义。
夫如是，则国家安如磐石，炽如焱火。
触之者碎，犯之者焦，虽有强暴之国，尚何足畏哉。
丹释此不为，顾以万乘之国，决匹夫之怒，逞盗贼之谋，功隳身戮，社稷为墟，不亦悲哉。
夫其膝行、蒲伏，非恭也；复言、重诺，非信也；糜金、散玉，非惠也；刎首、决腹，非勇也。
要之，谋不远而动不义，其楚白公胜之流乎。
荆轲怀其豢养之私，不顾七族，欲以尺八匕首强燕而弱秦，不亦愚乎。
故扬子论之，以要离为蛛蝥之靡，聂政为壮士之靡，荆轲为刺客之靡，皆不可谓之义。
又曰：荆轲，君子盗诸。
善哉。
王贲攻代，虏代王嘉。
王翦悉定荆江南地，降百越之君，置会稽郡。
五月，天下大酺。
齐王将入朝，雍门司马前曰：所为立王者，为社稷耶，为王耶。
王曰：为社稷。
司马曰：为社稷立王，王何以去社稷而入秦。
齐王还车而反。
即墨大夫闻之，见齐王曰：齐地方四千里，带甲数百万。
秦始皇帝二十六年（庚辰公元前221年）。
秦使人诱齐王，约封以五百里之地。
臣光曰：从衡之说虽反覆百端，然大要合从者，六国之利也。
昔先王建万国，亲诸侯，使之朝聘以相交，飨宴以相乐，会盟以相结者，无他，欲其同心戮力以保国家也。
向使六国能以信义相亲，则秦虽强暴，安得而亡之哉。
夫三晋者，齐、楚之藩蔽；齐、楚者，三晋之根柢；形势相资，表里相依。
故以三晋而攻齐、楚，自绝其根柢也；以齐、楚而攻三晋，自撤其藩蔽也。
安有撤其藩蔽以媚盗，曰盗将爱我而不攻”，岂不悖哉。
王初并天下，自以为德兼三皇，功过五帝，乃更号曰皇帝，命为制”，令为诏”，自称曰朕”。
追尊庄襄王为太上皇。
制曰：死而以行为谥，则是子议父，臣议君也，甚无谓。
自今以来，除谥法。
朕为始皇帝，后世以计数，二世、三世至于万世，传之无穷。
廷尉斯曰：周文、武所封子弟同姓甚众，然后属疏远，相攻击如仇雠，周天子弗能禁止。
分天下为三十六郡，郡置守、尉、监。
秦始皇帝二十七年（辛巳公元前220年）。
始皇巡陇西、北地，至鸡头山，过回中焉。
作信宫渭南，已，更命曰极庙。
自极庙道通骊山，作甘泉前殿，筑甬道自咸阳属之，治驰道于天下。
秦始皇帝二十八年（壬午公元前219年）。
始皇东行郡、县，上邹峄山，立石颂功业。
于是召集鲁儒生七十人，至泰山下，议封禅。
诸儒或曰：古者封禅，为蒲车，恶伤山之土石、草木；扫地而祭，席用菹秸。
议各乖异。
始皇以其难施用，由此绌儒生。
而遂除车道，上自太山阳至颠，立石颂德；从阴道下，禅于梁父。
其礼颇采太祝之祀雍上帝所用，而封藏皆秘之，世不得而记也。
于是始皇遂东游海上，行礼祠名山、大川及八神。
始皇南登琅邪，大乐之，留三月，作琅邪台，立石颂德，明得意。
初，燕人宋毋忌、羡门子高之徒称有仙道、形解销化之术，燕、齐迂怪之士皆争传习之。
自齐威王、宣王、燕昭王皆信其言，使人入海求蓬莱、方丈、瀛洲，云此三神山在勃海中，去人不远。
于是遣徐市发童男女数千人入海求之。
初，韩人张良，其父、祖以上五世相韩。
及韩亡，良散千金之产，欲为韩报仇。
秦始皇帝二十九年（癸未公元前218年）。
始皇东游，至阳武博浪沙中，张良令力士操铁椎狙击始皇，误中副车。
始皇惊，求，弗得；令天下大索十日。
秦始皇帝三十一年（乙酉公元前216年）。
使黔首自实田。
秦始皇帝三十二年（丙戌公元前215年）。
始皇之碣石，使燕人卢生求羡门，刻碣石门。
秦始皇帝三十三年（丁亥公元前214年）。
发诸尝逋亡人、赘婿、贾人为兵，略取南越陆梁地，置桂林、南海、象郡；以谪徙民五十万人戍五岭，与越杂处。
蒙恬斥逐匈奴，收河南地为四十四县。
秦始皇帝三十四年（戊子公元前213年）。
谪治狱吏不直及覆狱故、失者，筑长城及处南越地。
丞相李斯上书曰：异时诸侯并争，厚招游学。
今天下已定，法令出一，百姓当家则力农工，士则学习法令。
魏人陈馀谓孔鲋曰：秦将灭先王之籍，而子为书籍之主，其危哉。
子鱼曰：吾为无用之学，知吾者惟友。
秦非吾友，吾何危哉。
吾将藏之以待其求；求至，无患矣。
秦始皇帝三十五年（己丑公元前212年）。
使蒙恬除直道，道九原，抵云阳，堑山堙谷千八百里，数年不就。
始皇以为咸阳人多，先王之宫廷小，乃营作朝宫渭南上林苑中，先作前殿阿房，东西五百步，南北五十丈，上可以坐万人，下可以建五丈旗，周驰为阁道，自殿下直抵南山，表南山之颠以为阙。
始皇曰：吾慕真人。
自谓真人”，不称朕”。
乃令咸阳之旁二百里内宫观二百七十，複道、甬道相连，帷帐、钟鼓、美人充之，各案署不移徙。
侯生、卢生相与讥议始皇，因亡去。
始皇闻之，大怒曰：卢生等，吾尊赐之甚厚，今乃诽谤我。
秦始皇帝三十六年（庚寅公元前211年）。
有陨石于东郡。
或刻其石曰：始皇死而地分。
迁河北榆中三万家；赐爵一级。
秦始皇帝三十七年（辛卯公元前210年）。
冬，十月，癸丑，始皇出游；左丞相斯从，右丞相去疾守。
始皇二十馀子，少子胡亥最爱，请从；上许之。
浮江下，观藉柯，渡海渚，过丹阳，至钱唐，临浙江。
上会稽，祭大禹，望于南海；立石颂德。
始皇恶言死，群臣莫敢言死事。
病益甚，乃令中军府令行符玺事赵高为书赐扶苏曰：与丧，会咸阳而葬。
书已封，在赵高所，未付使者。
秋，七月，丙寅，始皇崩于沙丘平台。
丞相斯为上崩在外，恐诸公子及天下有变，乃秘之不发丧，棺载辒凉车中，故幸宦者骖乘。
所至，上食、百官奏事如故，宦者辄从车中可其奏事。
独胡亥、赵高及幸宦者五六人知之。
初，始皇尊宠蒙氏，信任之。
扶苏发书，泣，入内舍，欲自杀。
蒙恬曰：陛下居外，未立太子；使臣将三十万众守边，公子为监，此天下重任也。
今一使者来，即自杀，安知其非诈。
复请而后死，未暮也。
扶苏谓蒙恬曰：父赐子死，尚安复请。
即自杀。
蒙恬不肯死，使者以属吏，系诸阳周。
更置李斯舍人为护军，还报。
胡亥已闻扶苏死，即欲释蒙恬。
会蒙毅为始皇出祷山川，还至。
赵高言于胡亥曰：先帝欲举贤立太子久矣，而毅谏以为不可，不若诛之。
乃系诸代。
遂从井陉抵九原。
会暑，辒车臭，乃诏从官令车载一石鲍鱼以乱之。
从直道至咸阳，发丧。
太子胡亥袭位。
扬子《法言》曰：或问：蒙恬忠而被诛，忠奚可为也。
曰：壍山，堙谷，起临洮，击辽水，力不足而尸有馀，忠不足相也。
臣光曰：秦始皇方毒天下而蒙恬为之使，恬不仁可知矣。
然恬明于为人臣之义，虽无罪见诛，能守死不贰，斯亦足称也。
秦二世皇帝元年（壬辰公元前209年）。
冬，十月，戊寅，大赦。
春，二世东行郡县，李斯从。
公子将闾昆弟三人囚于内宫，议其罪独后。
二世使使令将闾曰：公子不臣，罪当死。
使者曰：臣不得与谋，奉书从事。
将闾乃仰天大呼天”者三，曰：吾无罪。
昆弟三人皆流涕，拔剑自杀。
秋，七月，阳城人陈胜、阳夏人吴广起兵于蕲。
是时，发闾左戍渔阳，九百人屯大泽乡，陈胜、吴广皆为屯长。
初，大梁人张耳、陈馀相与为刎颈交。
秦灭魏，闻二人魏之名士，重赏购求之。
张耳、陈馀乃变名姓，俱之陈，为里监门以自食。
里吏尝以过笞陈馀，陈馀欲起，张耳蹑之，使受笞。
吏去，张耳乃引陈馀之桑下，数之曰：始吾与公言何如。
今见小辱而欲死一吏乎。
陈馀谢之。
陈涉既入陈，张耳、陈馀诣门上谒。
陈涉素闻其贤，大喜。
陈中豪杰父老请立涉为楚王，涉以问张耳、陈馀。
耳、馀对曰：秦为无道，灭人社稷，暴虐百姓。
将军出万死之计，为天下除残也。
今始至陈而王之，示天下私。
愿将军毋王，急引兵而西。
遣人立六国后，自为树党，为秦益敌。
敌多则力分，与众则兵强。
如此，则野无交兵，县无守城，诛暴秦，据咸阳，以令诸侯。
诸侯亡而得立，以德服之，如此则帝业成矣。
今独王陈，恐天下懈也。
陈涉不听，遂自立为王，号张楚”。
当是时，诸郡县苦秦法，争杀长吏以应涉。
谒者使从东方来，以反者闻。
二世怒，下之吏。
后使者至，上问之，对曰：群盗鼠窃狗偷，郡守、尉方逐捕，今尽得，不足忧也。
上悦。
陈王以吴叔为假王，监诸将以西击荥阳。
张耳、陈馀复说陈王，请奇兵北略赵地。
于是陈王以故所善陈人武臣为将军，邵骚为护军，以张耳、陈馀为左、右校尉，予卒三千人，徇赵。
陈王又令汝阴人邓宗徇九江郡。
当此时，楚兵数千人为聚者不可胜数。
葛婴至东城，立襄强为楚王。
闻陈王已立，因杀襄强还报。
陈王诛杀葛婴。
陈王令魏人周市北徇魏地。
以上蔡人房君蔡赐为上柱国。
陈王闻周文，陈之贤人也，习兵，乃与之将军印，使西击秦。
陈王既遣周章，以秦政之乱，有轻秦之意，不复设备。
博士孔鲋谏曰：臣闻兵法：不恃敌之不我攻，恃吾不可攻。
今王恃敌而不自恃，若跌而不振，悔之无及也。
陈王曰：寡人之军，先生无累焉。
八月，武信君自立为赵王，以陈馀为大将军，张耳为右丞相，邵骚为左丞相；使人报陈王。
陈王大怒，欲尽族武信君等家而发兵击赵。
九月，沛人刘邦起兵于沛，下相人项梁起兵于吴，狄人田儋起兵于齐。
刘邦，字季，为人隆准、龙颜，左股有七十二黑子。
既而季以亭长为县送徒骊山，徒多道亡。
自度比至皆亡之，到丰西泽中亭，止饮，夜，乃解纵所送徒曰：公等皆去，吾亦从此逝矣。
徒中壮士愿从者十馀人。
刘季被酒，夜径泽中，有大蛇当径，季拔剑斩蛇。
有老妪哭曰：吾子，白帝子也，化为蛇，当道。
今赤帝子杀之。
因忽不见。
刘季亡匿于芒、砀山泽岩石之间，数有奇怪；沛中子弟闻之，多欲附者。
周市自狄还，至魏地，欲立故魏公子宁陵君咎为王。
是岁，二世废卫君角为庶人，卫绝祀。
晋世祖武皇帝泰始九年（癸巳公元273年）。
春，正月，辛酉，密陵元侯郑袤卒。
二月，癸巳，乐陵武公石苞卒。
三月，立皇子祗为东海王。
吴以陆抗为大司马、荆州牧。
夏，四月，戊辰朔，日有食之。
及帝即位，议郎敦煌段灼上疏曰：邓艾心怀至忠，而荷反逆之名，平定巴、蜀而受三族之诛。
昭领左国史，吴主欲为其父作纪，昭曰：文皇不登帝位，当为传，不当为纪。
吴主饮群臣酒，不问能否，率以七升为限。
至昭，独以茶代之，后更见逼强。
五月，以何曾领司徒。
六月，乙未，东海王祗卒。
秋，七月，丁酉朔，日有食之。
诏选公卿以下女备六宫，有蔽匿者以不敬论。
采择未毕，权禁天下嫁娶。
帝使杨后择之，后惟取洁白长大而舍其美者。
帝爱卞氏女，欲留之。
后曰：卞氏三世后族，不可屈以卑位。
帝怒，乃自择之，中选者以绛纱系臂，公卿之女为三夫人、九嫔、二千石、将、校女补良人以下。
九月，吴主悉封其子弟为十一王，王给三千兵。
大赦。
是岁，郑冲以寿光公罢。
吴主爱姬遣人至市夺民物，司市中郎将陈声素有宠于吴主，绳之以法。
姬诉于吴主，吴主怒，假他事烧锯断声头，投其身于四望之下。
晋世祖武皇帝泰始十年（甲午公元274年）。
春，正月，乙未，日有食之。
闰月，癸酉，寿光成公郑冲卒。
丁亥，诏曰：近世以来，多由内宠以登后妃，乱尊卑之序；自今不得以妾媵为正嫡。
分幽州置平州。
三月，癸亥，日有食之。
诏又取良家及小将吏女五千余人入宫选之，母子号哭于宫中，声闻于外。
夏，四月，己未，临淮康公荀顗卒。
吴左夫人王氏卒。
时何氏以太后故，宗族骄横。
吴主舅子何都貌类吴主，民间讹言：吴主已死，立者何都也。
会稽又讹言：章安侯奋当为天子。
奋母仲姬墓在豫章，豫章太守张俊为之扫除。
临海太守奚熙与会稽太守郭诞书，非议国政；诞但白熙书，不白妖言。
秋，七月，丙寅，皇后杨氏殂。
以前太常山涛为吏部尚书。
涛荐嵇绍于帝，请以为秘书郎，帝发诏征之。
安东司马王仪，脩之子也，对曰：责在元帅。
臣光曰：昔舜诛鲧而禹事舜，不敢废至公也。
嵇康、王仪，死皆不以其罪，二子不仕晋室可也。
嵇绍苟无荡阴之忠，殆不免于君子之讥乎。
初，周鲂之子处，膂力绝人，不修细行，乡里患之。
处尝问父老曰：今时和岁丰而人不乐，何邪。
父老叹曰：三害不除，何乐之有。
处曰：何谓也。
父老曰：南山白额虎，长桥蛟，并子为三矣。
处曰：若所患止此，吾能除之。
乃入山求虎，射杀之，因投水，搏杀蛟。
遂从机、云受学，笃志读书，砥节砺行，比及期年，州府交辟。
八月，戊申，葬元皇后于峻阳陵。
帝及群臣除丧即吉，博士陈逵议，以为：今时所行，汉帝权制；太子无有国事，自宜终服。
尚书杜预以为：古者天子、诸侯三年之丧，始同齐、斩，既葬除服，谅闇以居，心丧终制。
故周公不言高宗服丧三年而云谅闇，此服心丧之文也；叔向不讥景王除丧而讥其宴乐已早，明既葬应除，而违谅闇之节也。
君子之于礼，存诸内而已。
礼非玉帛之谓，丧岂衰麻之谓乎。
太子出则抚军，守则监国，不为无事，宜卒哭除衰麻，而以谅闇终三年。
帝从之。
臣光曰：规矩主于方圆，然庸工无规矩，则方圆不可得而制也；衰麻主于哀戚，然庸人无衰麻，则哀戚不可得而勉也。
素冠》之诗，正为是矣。
杜预巧饰《经》、《传》以附人情，辩则辩矣，臣谓不若陈逵之言质略而敦实也。
九月，癸亥，以大将军陈骞为太尉。
杜预以孟津渡险，请建河桥于富平津。
议者以为：殷、周所都，历圣贤而不作者，必不可立故也。
预固请为之。
及桥成，帝从百寮临会，举觞属预曰：非君，此桥不立。
对曰：非陛下之明，臣亦无所施其巧。
是岁，邵陵厉公曹芳卒。
初，芳之废迁金墉也，太宰中郎陈留范粲素服拜送，哀动左右。
吴比三年大疫。
晋世祖武皇帝咸宁元年（乙未公元275年）。
春，正月，戊午朔，大赦，改元。
秋，七月，甲申晦，日有食之。
冬，十二月，丁亥，追尊宣帝庙曰高祖，景帝曰世宗，文帝曰太祖。
大疫，洛阳死者以万数。
晋世祖武皇帝咸宁二年（丙申公元276年）。
帝得疾，甚剧，及愈，群臣上寿。
诏曰：每念疫气死亡者，为之怆然。
岂以一身之休息，忘百姓之艰难邪。
诸上礼者，皆绝之。
初，齐王攸有宠于文帝，每见攸，辄抚床呼其小字曰：此桃符座也。
吴施但之乱，或谮京下督孙楷于吴主曰：楷不时赴讨，怀两端。
吴主数诘让之，征为宫下镇、骠骑将军。
楷自疑惧，夏，六月，将妻子来奔；拜车骑将军，封丹阳侯。
秋，七月，吴人或言于吴主曰：临平湖自汉末薉塞，长老言：此湖塞，天下乱；此湖开，开下平。
近无故忽更开通，此天下当太平，青盖入洛之祥也。
吴主以问奉禁都尉历阳陈训，对曰：臣止能望气，不能达湖之开塞。
退而告其友曰：青盖入洛者，将有衔璧之事，非吉祥也。
或献小石刻皇帝”字，云得于湖边。
吴主大赦，改元天玺。
湘东太守张咏不出算缗，吴主就在所斩之，徇首诸郡。
会稽太守车浚公清有政绩，值郡旱饥，表求振贷。
吴主以为收私恩，遣使枭首。
尚书熊睦微有所谏，吴主以刀镮撞杀之，身无完肌。
八月，已亥，以何曾为太傅，陈骞为大司马，贾充为太尉，齐王攸为司空。
冬，十月，以汝阴王骏为征西大将军，羊祜为征南大将军，皆开府辟召，仪同三司。
祜上疏请伐吴曰：先帝西平巴、蜀，南和吴、会，庶几海内得以休息。
而吴复背信，使边事更兴。
夫期运虽天所授，而功业必因人而成，不一大举扫灭，则兵役无时得息也。
蜀平之时，天下皆谓吴当并亡，自是以来，十有三年矣。
夫谋之虽多，决之欲独。
凡以险阻得全者，谓其势均力敌耳。
若轻重不齐，强弱异势，虽有险阻，不可保也。
蜀之为国，非不险也，皆云一夫荷戟，千人莫当。
及进兵之日，曾无藩篱之限，乘胜席卷，径至成都，汉中诸城，皆鸟栖而不敢出，非无战心，诚力不足以相抗也。
及刘禅请降，诸营堡索然俱散。
今江、淮之险不如剑阁，孙晧之暴过于刘禅，吴人之困甚于巴、蜀，而大晋兵力盛于往时。
不于此际平壹四海，而更阻兵相守，使天下困于征戍，经历盛衰，不可长久也。
今若引梁、益之兵水陆俱下，荆、楚之众进临江陵，平南、豫州直指夏口，徐、扬、青、兖并会秣陵，以一隅之吴当天下之众，势分形散，所备皆急。
巴、汉奇兵出其空虚，一处倾坏，则上下震荡，虽有智者不能为吴谋矣。
吴缘江为国，东西数千里，所敌者大，无有宁息。
孙晧恣情任意，与下多忌，将疑于朝，士困于野，无有保世之计，一定之心；平常之日，犹怀去就，兵临之际，必有应者，终不能齐力致死，已可知也。
其俗急速不能持久，弓弩戟楯不如中国，唯有水战是其所便，一入其境，则长江非复所保，还趣城池，去长入短，非吾敌也。
官军县进，人有致死之志，吴人内顾，各有离散之心，如此，军不逾时，克可必矣。
帝深纳之。
而朝议方以秦、凉为忧，祜复表曰：吴平则胡自定，但当速济大功耳。
议者多有不同，贾充、荀勖、冯紞尤以伐吴为不可。
祜叹曰：天下不如意事十常居七、八。
天与不取，岂非更事者恨于后时哉。
唯度支尚书杜预、中书令张华与帝意合，赞成其计。
丁卯，立皇后杨氏，大赦。
十二月，以后父镇军将军骏为车骑将军，封临晋侯。
尚书褚䂮、郭弈皆表骏小器，不可任社稷之重，帝不从。
骏骄傲自得，胡奋谓骏曰：卿恃女更益豪邪。
历观前世，与天家婚，未有不灭门者，但早晚事耳。
骏曰：卿女不在天家乎。
奋曰：我女与卿女作婢耳，何能为损益乎。
晋世祖武皇帝咸宁三年（丁酉公元277年）。
春，正月，丙子朔，日有食之。
立皇子裕为始平王；庚寅，裕卒。
三月，平虏护军文鸯督凉、秦、雍州诸军讨树机能，破之，诸胡二十万口来降。
夏，五月，吴将邵、夏祥帅众七千余人来降。
秋，七月，中山王睦坐招诱逋亡，贬为丹水县侯。
有星孛于紫宫。
卫将军杨珧等建议，以为：古者封建诸候，所以藩卫王室；今诸王公皆在京师，非扞城之义。
帝乃诏诸王各以户邑多少为三等，大国置三军五千人，次国二军三千人，小国一军一千一百人；诸王为都督者，各徙其国使相近。
其异姓之臣有大功者，皆封郡公、郡侯。
封贾充为鲁郡公，追封王沈为博陵郡公。
兖、豫、徐、青、荆、益、梁七州大水。
冬，十二月，吴夏口督孙慎入江夏、汝南，略千余家而去。
诏遣侍臣诘羊祜不追讨之意，并欲移荆州。
祜曰：江夏去襄阳八百里，比知贼问，贼已去经日，步军安能追之。
劳师以免责，非臣志也。
昔魏武帝置都督，类皆与州相近，以兵势好合恶离故也。
疆场之间，一彼一此，慎守而已。
若辄徙州，贼出无常，亦未知州之所宜据也。
是岁，大司马陈骞自扬州入朝，以高平公罢。
卫瓘遣拓跋沙漠汗归国。
初，幽、并二州皆与鲜卑接，东有务桓，西有力微，多为边患。
卫瓘密以计间之，务桓降而力微死。
朝廷嘉瓘功，封其弟为亭侯。
晋世祖武皇帝咸宁四年（戊戌公元278年）。
春，正月，庚午朔，日有食之。
司马督东平马隆上言：凉州刺史杨欣失羌戎之和，必败。
夏，六月，欣与树机能之党若罗拔能等战于武威，败死。
弘训皇后羊氏殂。
羊祜以病求入朝，既至，帝命乘辇入殿，不拜而坐。
祜面陈伐吴之计，帝善之。
以祜病，不宜数入，更遣张华就问筹策。
祜曰：孙晧暴虐已甚，于今可不战而克。
若晧不幸而没，吴人更立令主，虽有百万之众，长江未可窥也，将为后患矣。
华深然之。
祜曰：成吾志者，子也。
帝欲使祜卧护诸将，祜曰：取吴不必臣行，但既平之后，当劳圣虑耳。
功名之际，臣不敢居。
若事了，当有所付授，愿审择其人也。
秋，七月，己丑，葬景献皇后于峻平陵。
司、冀、兖、豫、荆、扬州大水，螟伤稼。
冬，十月，征征北大将军卫瓘为尚书令。
十一月，辛巳，太医司马程据献雉头裘，帝焚之于殿前。
羊祜疾笃，举杜预自代。
辛卯，以预为镇南大将军、都督荆州诸军事。
杜预至镇，简精锐，袭吴西陵督张政，大破之。
政，吴之名将也，耻以无备取败，不以实告吴主。
预欲间之，乃表还其所获。
吴主果召政还，遣武昌监留宪代之。
十二月，丁未，朗陵公何曾卒。
曾厚自奉养，过于人主。
司隶校尉东莱刘毅数劾奏曾侈汰无度，帝以其重臣，不问。
及卒，博士新兴秦秀议曰：曾骄奢过度，名被九域。
宰相大臣，人之表仪，若生极其情，死又无贬，王公贵人复何畏哉。
谨按《谥法》，名与实爽曰缪，怙乱肆行曰醜’，宜谥缪醜公。
帝策谥曰孝。
前司隶校尉傅玄卒。
晋世祖武皇帝咸宁五年（己亥公元279年）。
春，正月，树机能攻陷凉州。
帝甚悔之，临朝而叹曰：谁能为我讨此虏者。
司马督马隆进曰：陛下能任臣，臣能平之。
乙丑，以隆为讨虏护军、武威太守。
帝不听。
初，南单于呼厨泉以兄於扶罗子豹为左贤王，及魏武帝分匈奴为五部，以豹为左部帅。
夏，四月，大赦。
除部曲督以下质任。
吴有鬼目菜，生工人黄耇家；有买菜，生工人吴平家。
东观案图书，名鬼目曰芝草，买菜曰平虑草。
吴主以耇为侍芝郎，平为平虑郎，皆银印青缓。
杜预上表曰：自闰月以来，贼但敕严，下无兵上。
帝方与张华围棋，预表适至，华推枰敛手曰：陛下圣武，国富兵强，吴主淫虐，诛杀贤能。
以华为度支尚书，量计运漕。
冬，十一月，大举伐吴，遣镇军将军琅邪王伷出涂中，安东将军王浑出江西，建威将军王戎出武昌，平南将军胡奋出夏口，镇南大将军杜预出江陵，龙骧将军王濬、巴东监军鲁国唐彬下巴、蜀，东西凡二十余万。
命贾充为使持节、假黄钺、大都督，以冠军将军杨济副之。
充固陈伐吴不利，且自言衰老，不堪元帅之任。
诏曰：君若不行，吾便自出。
充不得已，乃受节钺，将中军南屯襄阳，为诸军节度。
马隆西渡温水，树机能等以众数万据险拒之。
晋世祖武皇帝太康元年（庚子公元280年）。
春，正月，吴大赦。
杜预向江陵，王浑出横江，攻吴镇、戍，所向皆克。
二月，戊午，王濬、唐彬击破丹阳监盛纪。
乙亥，诏：王濬、唐彬既定巴丘，与胡奋、王戎共平夏口、武昌，顺流长骛，直造秣陵。
杜预当镇静零、桂，怀辑衡阳。
大兵既过，荆州南境固当传檄而定。
预等各分兵以益濬、彬，太尉充移屯项。
王戎遣参军襄阳罗尚、南阳刘乔将兵与王濬合攻武昌，吴江夏太守刘朗、督武昌诸军虞昺皆降。
吴主闻王浑南下，使丞相张悌督丹阳太守沈莹、护军孙震、副军师诸葛靓帅众三万渡江逆战。
至牛渚，沈莹曰：晋治水军于蜀久矣，上流诸军，素无戒备，名将皆死，幼少当任，恐不能御也。
晋之水军必至于此，宜畜众力以待其来，与之一战，若幸而胜之，江西自清。
今渡江与晋大军战，不幸而败，则大事去矣。
悌曰：吴之将亡，贤愚所知，非今日也。
吾恐蜀兵至此，众心骇惧，不可复整。
及今渡江，犹可决战。
若其败丧，同死社稷，无所复恨。
若其克捷，北敌奔走，兵势万倍，便当乘胜南上，逆之中道，不忧不破也。
若如子计，恐士众散尽，坐待敌到，君臣俱降，无复一人死难者，不亦辱乎。
三月，悌等济江，围浑部将城阳都尉张乔于杨荷。
初，诏书使王濬下建平，受杜预节度，至建业，受王浑节度。
吴主之嬖臣岑昏，以倾险谀佞，致位九列，好兴功役，为众患苦。
及晋兵将至，殿中亲近数百人叩头请于吴主曰：北军日近而兵不举刃，陛下将如之何。
吴主曰：何故。
对曰：正坐岑昏耳。
吴主独言：若尔，当以奴谢百姓。
众因曰：唯。
遂并起收昏。
吴主骆驿追止，已屠之矣。
虽腰斩张华不足以谢天下。
夏，四月，甲申，诏赐孙晧爵归命侯。
乙西，大赦，改元。
大酺五日。
遣使者分诣荆、扬抚慰，吴牧、守已下皆不更易，除其苛政，悉从简易，吴人大悦。
初，朝廷尊宠孙秀、孙楷，欲以招来吴人。
及吴亡，降秀为伏波将军，楷为渡辽将军。
琅邪王伷遣使送孙晧及其宗族诣洛阳。
庚寅，帝临轩，大会文武有位及四方使者，国子学生皆预焉。
濬上书自理曰：前被诏书，令臣直造秣陵，又令受太尉充节度。
浑又腾周浚书云：濬军得吴宝物。
又云：濬牙门将李高放火烧晧伪宫。
濬复表曰：臣孤根独立，结恨强宗。
夫犯上干主，其罪可救；乖忤贵臣，祸在不测。
伪中郎将孔摅说：去二月武昌失守，水军行至，晧案行石头还，左右人皆跳刀大呼云：要当为陛下一死战决之。
晧意大喜，意必能然，便尽出金宝以赐与之。
小人无状，得便持走。
晧惧，乃图降首。
降使适去，左右劫夺财物，略取妻妾，放火烧宫。
晧逃身窜首，恐不脱死。
臣至，遣参军主者救断其火耳。
周浚先入晧宫，浑又先登晧舟，臣之入观，皆在其后。
晧宫之中，乃无席可坐，若有遗宝，则浚与浑先得之矣。
浚等云臣屯聚蜀人，不时送晧，欲有反状。
又恐动吴人，言臣皆当诛杀，取其妻子，冀其作乱，得骋私忿。
谋反大逆，尚以见加，其余谤𠴲，故其宜耳。
今年平吴，诚为大庆；于臣之身，更受咎累。
浑、濬争功不已，帝命守廷尉广陵刘颂校其事，以浑为上功，濬为中功。
王濬自以功大，而为浑父子及党与所挫抑，每进见，陈其攻伐之劳及见枉之状，或不胜忿愤，径出不辞；帝每容恕之。
益州护军范通谓濬曰：卿功则美矣，然恨所以居美者未尽善也。
卿旋旆之日，角巾私第，口不言平吴之事，若有问者，辄曰：圣人之德，群帅之力，老夫何力之有。
此蔺生所以屈廉颇也，王浑能无愧乎。
濬曰：吾始惩邓艾之事，惧祸及身，不得无言；其终不能遣诸胸中，是吾褊也。
时人咸以濬功重报轻，为之愤邑。
博士秦秀等并上表讼濬之屈，帝乃迁濬镇军大将军。
王浑尝诣濬，濬严设备卫，然后见之。
杜预还襄阳，以为天下虽安，忘战必危，乃勤于讲武，申严戍守。
又引滍、淯水以浸田万余顷，开扬口通零、桂之漕，公私赖之。
预身不跨马，射不穿札，而用兵制胜，诸将莫及。
预在镇，数饷遗洛中贵要；或问其故，预曰：吾但恐为害，不求益也。
王浑迁征东大将军，复镇寿阳。
六月，复封丹水侯睦为高阳王。
秋，八月，己未，封皇弟延祚为乐平王，寻薨。
冬，十月，前将军青州刺史淮南胡威卒。
诏曰：昔自汉末，四海分崩，刺史内亲民事，外领兵马。
汉、魏以来，羌、胡、鲜卑降者，多处之塞内诸郡。
其后数因忿恨，杀害长吏，渐为民患。
侍御史西河郭钦上疏曰：戎狄强犷，历古为患。
魏初民少，西北诸郡，皆为戎居，内及京兆、魏郡、弘农，往往有之。
今虽服从，若百年之后有风尘之警，胡骑自平阳、上党不三日而至孟津，北地、西河、太原、冯翊、安定、上郡尽为狄庭矣。
宜及平吴之威，谋臣猛将之略，渐徙内郡杂胡于边地，峻四夷出入之防，明先王荒服之制，此万世之长策也。
帝不听。
晋世祖武皇帝太康二年（辛丑公元281年）。
春，三月，诏选孙晧宫人五千人入宫。
帝既平吴，颇事游宴，怠于政事，掖庭殆将万人。
常乘羊车，恣其所之，至便宴寝；宫人竞以竹叶插户，盐汁洒地，以引帝车。
而后父杨骏及弟珧、济始用事，交通请谒，势倾内外，时人谓之三杨，旧臣多被疏退。
山涛数有规讽，帝虽知而不能改。
初，鲜卑莫护跋始自塞外入居辽西棘城之北，号曰慕容部。
十一月，壬寅，高平武公陈骞薨。
是岁，扬州刺史周浚移镇秣陵。
晋世祖武皇帝太康三年（壬寅公元282年）。
春，正月，丁丑朔，帝亲祀南郊。
帝曰：何至于此。
毅为司隶，纠绳豪贵，无所顾忌。
琇，景献皇后之从父弟也；后将军王恺，文明皇后之弟也；散骑常侍、侍中石崇，苞之子也。
车骑司马傅咸上书曰：先王之治天下，食肉衣帛，皆有其制。
三月，安北将军严询败慕容涉归于昌黎，斩获万计。
鲁公贾充老病，上遣皇太子省视起居。
充自忧谥传，从子模曰：是非久自见，不可掩也。
夏，四月，庚午，充薨。
世子黎民早卒，无嗣，妻郭槐欲以充外孙韩谧为世孙，郎中令韩咸、中尉曹轸谏曰：礼无异姓为后之文，今而行之，是使先公受讥于后世而怀愧于地下也。
槐不听。
咸等上书，救改立嗣，事寝不报。
槐遂表陈之，云充遗意。
帝许之，仍诏自非功如太宰，始封、无后者，皆不得以为比。
及太常议谥，博士秦秀曰：充悖礼溺情，以乱大伦。
昔鄫养外孙莒公子为后，《春秋》书莒人灭鄫’。
绝父祖之血食，开朝廷之乱原。
按《谥法》：昏乱纪度曰荒’，请谥荒公’。
帝不从，更谥曰武。
闰月，丙子，广陆成侯李胤薨。
勖曰：百僚内外皆归心齐王，陛下万岁后，太子不得立矣。
侍中、司空、齐王攸，佐命立勋，劬劳王室，其以为大司马、都督青州诸军事，侍中如故，仍加崇典礼，主者详案旧制施行。
征东大将军王浑上书，以为：攸至亲盛德，侔于周公，宜赞皇朝，与闻政事。
帝怒，谓侍中王戎曰：兄弟至亲，今出齐王，自是朕家事，而甄德、王济连遣妇来生哭人邪。
乃出济为国子祭酒，德为大鸿胪。
是岁，散骑常侍薛莹卒。
或谓吴郡陆喜曰：莹于吴士当为第一乎。
喜曰：莹在四五之间，安得为第一。
晋世祖武皇帝太康四年（癸卯公元283年）。
春，正月，甲申，以尚书右仆射魏舒为左仆射，下邳王晃为右仆射。
晃，孚之子也。
戊午，新沓康伯山涛薨。
帝命太常议崇锡齐王之物。
博士庾旉、太叔广、刘暾、缪蔚、郭颐、秦秀、傅珍上表曰：昔周选建明德以左右王室，周公、康叔、聃季，皆入为三公，明股肱之任重，守地之位轻也。
汉诸王侯，位在丞相、三公上，其入赞朝政者，乃有兼宫，其出之国，亦不复假台司虚名为隆宠也。
宰相不得久在外也。
事过太常郑默、博士祭酒曹志，志怆然叹曰：安有如此之才，如此之亲，不得树本助化，而远出海隅。
晋室之隆，其殆矣乎。
乃奏议曰：古之夹辅王室，同姓则周公、异姓则太公，皆身居朝廷，五世反葬。
及其衰也，虽有五霸代兴，岂与周、召之治同日而论哉。
自羲皇以来，岂一姓所能独有。
当推至公之心，与天下共其利害，乃能享国久长。
是以秦、魏欲独擅其权而才得没身，周、汉能分其利而亲疏为用，此前事之明验也。
志以为当如博士等议。
帝览之，大怒曰：曹志尚不明吾心，况四海乎。
且谓：博士不答所问而答所不问，横造异论。
下有司策免郑默。
于是尚书朱整、褚䂮等奏：志等侵官离局，迷罔朝廷，崇饰晋言，假托无讳，请收志等付廷尉科罪。
诏免志官，以公还第；其余皆付廷尉科罪。
庾纯诣廷尉自首：旉以议草见示，愚浅听之。
诏免纯罪。
廷尉刘颂奏旉等大不敬，当弃市。
尚书奏请报听廷尉行刑。
尚书夏侯骏曰：官立八座，正为此时。
乃独为驳议。
左仆射下邳王晃亦从骏议。
奏留中七日，乃诏曰：旉是议主，应为戮首；但旉家人自首，宜并广等七人皆丐其死命，并除名。
二月，诏以济南郡益齐国。
三月，辛丑朔，日有食之。
夏，五月，己亥，琅邪武王伷薨。
冬，十一月，以尚书左仆射魏舒为司徒。
河南及荆、扬等六州大水。
归命侯孙晧卒。
是岁，鲜卑慕容涉归卒。
弟删篡立，将杀涉归子廆，廆亡匿于辽东徐郁家。
晋世祖武皇帝太康五年（甲辰公元284年）。
春，正月，己亥，有青龙二，见武库井中。
帝观之，有喜色。
百官将贺，尚书左仆射刘毅表曰：昔龙降夏庭，卒为周祸。
易》称潜龙勿用，阳在下也。
寻案旧典，无贺龙之礼。
帝从之。
冬，十二月，庚午，大赦。
闰月，当阳成侯杜预卒。
是岁，塞外匈奴胡太阿厚帅部落二万九千三百人来降，帝处之塞内西河。
罢宁州入益州，置南夷校尉以护之。
晋世祖武皇帝太康六年（乙巳公元285年）。
春，正月，尚书左仆射刘毅致仕，寻卒。
戊辰，以王浑为尚书左仆射，浑子济为侍中。
青、梁、幽、冀州旱。
秋，八月，丙戌朔，日有食之。
冬，十二月，庚子，襄阳武侯王濬卒。
涉归与宇文部素有隙，廆请讨之，朝廷弗许。
晋世祖武皇帝太康七年（丙午公元286年）。
春，正月，甲寅朔，日有食之。
魏舒称疾，固请逊位，以剧阳子罢。
舒所为，必先行而后言，逊位之际，莫有知者。
卫瓘与舒书曰：每与足下共论此事，日日未果，可谓瞻之在前，忽焉在后’矣。
秋，匈奴胡都大博及萎莎胡各帅种落十万余口诣雍州降。
九月，戊寅，扶风武王骏薨。
冬，十一月，壬子，以陇西王泰都督关中诸军事。
泰，宣帝弟馗之子也。
是岁，鲜卑拓跋悉鹿卒，弟绰立。
晋世祖武皇帝太康八年（丁未公元287年）。
春，正月，戊申朔，日有食之。
是岁，匈奴都督大豆得一育鞠等复帅种落万一千五百口来降。
晋世祖武皇帝太康九年（戊申公元288年）。
春，正月，壬申朔，日有食之。
夏，六月，庚子朔，日有食之。
郡国三十三大旱。
秋，八月，壬子；星陨如雨。
地震。
晋世祖武皇帝太康十年（己酉公元289年）。
夏，四月，太庙成。
乙巳，祫祭。
大赦。
冬，十月，复明堂及南郊五帝位。
十一月，丙辰，尚书令济北成侯荀勖卒。
久在中书，专管机事。
人有贺之者，勖曰：夺我凤皇池，诸君何贺邪。
甲申，以亮为侍中、大司马、假黄钺、大都督、督豫州诸军事，镇许昌；徙南阳王柬为秦王，都督关中诸军事；始平王玮为楚王，都督荆州诸军事；濮阳王允为淮南王，都督扬、江二州诸军事；并假节之国。
初，帝以才人谢玖赐太子，生皇孙遹。
淮南相刘颂上疏曰：。
帝皆不能用。
诏以刘渊为匈奴北部都尉。
渊轻财好施，倾心接物，五部豪杰、幽冀名儒多往归之。
奚轲男女十万口来降。
晋孝惠皇帝永熙元年（庚戌公元290年）。
春，正月，辛酉朔，改元太熙。
己巳，以王浑为司徒。
司空、侍中、尚书令卫瓘子宣，尚繁昌公主。
剧阳康子魏舒薨。
三月，甲子，以右光禄大夫石鉴为司空。
夏，四月，辛丑，皇后召华廙及中书令何劭，口宣帝旨作诏，以骏为太尉、太子太傅、都督中外诸军事、侍中、录尚书事。
杨骏入居太极殿，梓宫将殡，六宫出辞，而骏不下殿，以虎贲百人自卫。
诏石鉴与中护军张劭监作山陵。
汝南王亮畏骏，不敢临丧，哭于大司马门外。
出营城外，表求过葬而行。
或告亮欲举兵讨骏者，骏大惧，白太后，令帝为手诏与石鉴、张劭，使帅陵兵讨亮。
劭，骏甥也，即帅所邻趣鉴速发。
鉴以为不然，保持之。
亮问计于廷尉何勖，勖曰：今朝野皆归心于公，公不讨人而畏人讨邪。
亮不敢发，夜，驰赴许昌，乃得免。
骏弟济及甥河南尹李斌皆劝骏留亮，骏不从。
济谓尚书左丞傅咸曰：家兄若征大司马，退身避之，门户庶几可全。
咸曰：宗室外戚，相恃为安。
但召大司马还，共崇至公以辅政，无为避也。
济又使侍中石崇见骏言之，骏不从。
五月，辛未，葬武帝于峻阳陵。
杨骏自知素无美望，欲依魏明帝即位故事，普进封爵以求媚于众。
左军将军傅祗与骏书曰：未有帝王始崩，臣下论功者也。
骏不从。
祗，嘏之子也。
丙子，诏中外群臣皆增位一等，预丧事者增二等，二千石已上皆封关中侯，复租调一年。
散骑常侍石崇、散骑侍郎何攀共上奏，以为：帝正位东宫二十余年，今承大业，而班赏行爵，优于泰始革命之初及诸将平吴之功，轻重不称。
且大晋卜世无穷，今之开制，当垂于后，若有爵必进，则数世之后，莫非公侯矣。
不从。
诏以太尉骏为太傅、大都督、假黄钺，录朝政，百官总己以听。
傅咸谓骏曰：谅闇不行久矣。
今圣上谦冲，委政于公，而天下不以为善，惧明公未易当也。
周公大圣，犹致流言，况圣上春秋非成王之年乎。
窃谓山陵既毕，明公当审思进退之宜，苟有以察其忠款，言岂在多。
骏不从。
咸数谏骏，骏渐不平，欲出咸为郡守。
李斌曰：斥逐正人，将失人望。
乃止。
杨济遗咸书曰：谚云：生子痴，了官事。
官事未易了也。
想虑破头，故具有白。
咸复书曰：卫公有言：酒色杀人，甚于作直。
坐酒色死，人不为悔，而逆畏以直致祸，此由心不能正，欲以苟且为明哲耳。
自古以直致祸者，当由矫枉过正，或不忠笃，欲以亢厉为声，故致忿耳，安有悾悾忠益而返见怨疾乎。
弘训少府蒯钦，骏之姑子也，数以直言犯骏，他人皆为之惧，钦曰：杨文长虽暗，犹知人之无罪不可妄杀，不过疏我，我得疏，乃可以免；不然，与之俱族矣。
骏辟匈奴东部人王彰为司马，彰逃避不受。
其友新兴张宣子怪而问之，彰曰：自古一姓二后，未有不败。
况杨太傅昵近小人，疏远君子，专权自恣，败无日矣。
吾逾海出塞以避之，犹恐及祸，奈何应其辟乎。
且武帝不惟社稷大计，嗣子既不克负荷，受遗者复非其人，天下之乱可立待也。
秋，八月，壬午，立广陵王遹为皇太子。
以中书监何劭为太子太师，卫尉裴楷为少师，吏部尚书王戎为太傅，前太常张华为少傅，卫将军杨济为太保，尚书和峤为少保。
拜太子母谢氏为淑媛。
初，和峤尝从容言于武帝曰：皇太子有淳古之风，而末世多伪，恐不了陛下家事。
武帝默然。
冬，十月，辛酉，以石鉴为太尉，陇西王泰为司空。
以刘渊为建威将军、匈奴五部大都督。
晋孝惠皇帝元康元年（辛亥公元291年）。
春，正月，乙酉朔，改元永平。
三月，辛卯，孟观、李肇启帝，夜作诏，诬骏谋反，中外戒严，遣使奉诏废骏，以侯就第。
命东安公繇帅殿中四百人讨骏，楚王玮屯司马门，以淮南相刘颂为三公尚书，屯卫殿中，段广跪言于帝曰：杨骏孤公无子，岂有反理。
愿陛下审之。
帝不答。
时骏居曹爽故府，在武库南，闻内有变，召众官议之。
太傅主簿朱振说骏曰：今内有变，其趣可知，必是阉竖为贾后设谋，不利于公。
宜烧云龙门以胁之，索造事者首，开万春门，引东宫及外营兵拥皇太子入宫，取奸人，殿内震惧，必斩送之。
不然，无以免难。
骏素怯懦，不决，乃曰：云龙门，魏明帝所造，功费甚大，奈何烧之。
侍中傅祗白骏，请与尚书武茂入宫观察事势，因谓群僚曰：宫中不宜空。
遂揖而下阶。
众皆走，茂犹坐；祗顾曰：君非天子臣邪。
今内外隔绝，不知国家所在，何得安坐。
茂乃惊起。
骏党左军将军刘豫陈兵在门，遇右军将军裴頠，问太傅所在，頠绐之曰：向于西掖门遇公乘素车，从二人西出矣。
豫曰：吾何之。
頠曰：宜至廷尉。
豫从頠言，遂委而去。
寻诏頠代豫领左军将军，屯万春门。
頠，秀之子也。
皇太后题帛为书，射之城外，曰：救太傅者有赏。
壬辰，赦天下，改元。
贾后矫诏，使后军将军荀悝送太后于永宁宫，特全太后母高都君庞氏之命，听就太后居。
寻复讽群公有司奏曰：皇太后阴渐奸谋，图危社稷，飞箭系书，要募将士，同恶相济，自绝于天。
鲁侯绝文姜，《春秋》所许。
盖奉祖宗，任至公于天下，陛下虽怀无已之情，臣下不敢奉诏。
诏曰：此大事，更详之。
有司又奏：宜废皇太后为峻阳庶人。
中书监张华议：皇太后非得罪于先帝，今党其所亲，为不母于圣世，宜依汉废赵太后为孝成后故事，贬皇太后之号，还称武皇后，居异宫，以全始终之恩。
左仆射荀恺与太子少师下邳王晃等议曰：皇太后谋危社稷，不可复配先帝，宜贬尊号，废诣金墉城。
于是有司奏请从晃等议，废太后为庶人。
诏可。
又奏：杨骏造乱，家属应诛，诏原其妻庞命，以尉太后之心。
今太后废为庶人，请以庞付廷尉行刑。
诏不许。
有司复固请，乃从之。
庞临刑，太后抱持号叫，截发稽颡，上表诣贾后称妾，请全母命；不见省。
董养游太学，升堂叹曰：朝廷建斯堂，将以何为乎。
每览国家赦书，谋反大逆皆赦，至于杀祖父母、父母不赦者，以为王法所不容故也。
奈何公卿处议，文饰礼典，乃至此乎。
天人之理既灭，大乱将作矣。
有司收骏官属，欲悉诛之。
侍中傅祗启曰：昔鲁芝为曹爽司马，斩关赴爽，宣帝用为青州刺史。
骏之僚佐，不可悉加罪。
诏赦之。
壬寅，征汝南王亮为太宰，与太保卫瓘皆录尚书事，辅政。
以秦王柬为大将军，东平王楙为抚军大将军，楚王玮为卫将军、领北军中候，下邳王晃为尚书令，东安公繇为尚书左仆射，进爵为王。
楙，望之子也。
封董猛为武安侯，三兄皆为亭侯。
亮欲取悦众心，论诛杨骏之功，督将侯者千八十一人。
御史中丞傅咸遗亮书曰：今封赏熏赫，震动天地，自古以来，未之有也。
无功而获厚赏，则人莫不乐国之有祸，是祸原无穷也。
凡作此者，由东安公。
人谓殿下既至，当有以正之，正之以道，众亦何怒。
众之所怒者，在于不平耳；而今皆更倍论，莫不失望。
亮颇专权势，咸复谏曰：杨骏有震主之威，委任亲戚，此天下所以喧哗。
今之处重，宜反此失，静默颐神，有大得失，乃维持之，自非大事，一皆抑遣。
比过尊门，冠盖车马，填塞街衢，此之翕习，既宜弭息。
又夏侯长容无功而暴擢为少府，论者谓长容，公之姻家，故至于此；流闻四方，非所以为益也。
亮皆不从。
贾后族兄车骑司马模、从舅右卫将军郭彰、女弟之子贾谧与楚王玮、东安王繇，并预国政。
于是贾谧、郭彰权势愈盛，宾客盈门。
谧虽骄奢而好学，喜延士大夫。
郭彰、石崇、陆机、机弟云、和郁及荥阳潘岳、清河崔基、勃海欧阳建、兰陵缪征、京兆杜斌、挚虞、琅邪诸葛诠、弘农王粹、襄城杜育、南阳邹捷、齐国左思、沛国刘瓌、周恢、安平牵秀、颍川陈眕、高阳许猛、彭城刘讷、中山刘舆、舆弟琨，皆附于谧，号曰二十四友。
郁，峤之弟也。
崇与岳尤谄事谧，每候谧及广城君郭槐出，皆降车路左，望尘而拜。
太宰亮、太保瓘以楚王玮刚愎好杀，恶之，欲夺其兵权，以临海侯裴楷代玮为北军中候。
亮帐下督李龙，白外有变，请拒之”，亮不听。
俄而兵登墙大呼，亮惊曰：吾无贰心，何故至此。
诏书其可见乎。
宏等不许，趣兵攻之。
长史刘准谓亮曰：观此必是奸谋。
府中俊乂如林，犹可力战。
又不听。
遂为肇所执，叹曰：我之赤心，可破示天下也。
与世子矩俱死。
卫瓘左右亦疑遐矫诏，请拒之，须自表得报，就戮未晚，瓘不听。
初，瓘为司空，帐下督荣晦有罪，斥遣之。
至是，晦从遐收瓘，辄杀瓘及子孙共九人，遐不能禁。
岐盛说玮宜因兵势，遂诛贾、郭，以正王室，安天下。
玮犹豫未决。
是时内外扰乱，朝廷恟惧，不知所出。
于是贾后专朝，委任亲党，以贾模为散骑常侍，加侍中。
乃以华为侍中、中书监，頠为侍中，又以安南将军裴楷为中书令，加侍中，与右仆射王戎并管机要。
秋，七月，分荆、扬十郡为江州。
八月，辛未，立陇西王泰世子越为东海王。
九月，甲午，秦献王柬薨。
辛丑，征征西大将军梁王肜为卫将军、录尚书事。
晋孝惠皇帝元康二年（壬子公元292年）。
春，二月，己酉，故杨太后卒于金墉城。
是时，太后尚有侍御十余人，贾后悉夺之，绝膳八日而卒。
贾后恐太后有灵，或诉冤于先帝，乃覆而殡之，仍施诸厌劾符书、药物等。
秋，八月，壬子，赦天下。
晋孝惠皇帝元康三年（癸丑公元293年）。
夏，六月，弘农雨雹，深三尺。
鲜卑宇文莫槐为其下所杀，弟普拨立。
拓跋绰卒，弟子弗立。
晋孝惠皇帝元康四年（甲寅公元294年）。
春，正月，丁酉，安昌元公石鉴薨。
夏，五月，匈奴郝散反，攻上党，杀长吏。
秋，八月，郝散帅众降，冯翊都尉杀之。
是岁，大饥。
司隶校尉傅咸卒。
慕容廆徙居大棘城。
拓跋弗卒，叔父禄官立。
晋孝惠皇帝元康五年（乙卯公元295年）。
夏，六月，东海雨雹，深五寸。
荆、扬、兖、豫、青、徐六州大水。
晋孝惠皇帝元康六年（丙辰公元296年）。
春，正月，赦天下。
下邳献王晃薨。
以中书监张华为司空。
太尉陇西王泰行尚书令，徙封高密王。
夏，郝散弟度元与冯翊、北地马兰羌、卢水胡俱反，杀北地太守张损，败冯翊太守欧阳建。
秋，八月，解系为郝度元所败，秦、雍氐、羌悉后，立氐帅齐万年为帝，围泾阳。
关中饥、疫。
初，略阳清水氐杨驹始居仇池。
仇池方百倾，其旁平地二十余里，四面斗绝而高，为羊肠蟠道三十六回而上。
至其孙千万附魏，封为百顷王。
千万孙飞龙浸强盛，徙居略阳。
飞龙以其甥令狐茂搜为子，茂搜避齐万年之乱，十二月，自略阳帅部落四千家还保仇池，自号辅国将军、右贤王。
关中人士避乱者多依之，茂搜迎接抚纳，欲去者，卫护资送之。
是岁，以扬烈将军巴西赵廞为益州刺史，发梁、益兵粮助雍州讨氐、羌。
晋孝惠皇帝元康七年（丁巳公元297年）。
秋，七月，雍、秦二州大旱，疾疫，米斛万钱。
丁丑，京陵元公王浑薨。
九月，以尚书右仆射王戎为司徒，太子太师何劭为尚书左仆射。
是时，王衍为尚书令，南阳乐广为河南尹，皆善清谈，宅心事外，名重当世，朝野之人，争慕效之。
初，何晏等祖述老、庄，立论以为：天地万物，皆以无为本。
无也者，开物成务，无往而不存者也。
阴阳恃以化生，贤者恃以成德。
故无之为用，无爵而贵矣。
王衍之徒皆爱重之。
由是朝廷士大夫皆以浮诞为美，弛废职业。
裴頠著《崇有论》以释其蔽曰：。
然习俗已成，頠论亦不能救也。
晋孝惠皇帝元康八年（戊午公元298年）。
春，三月，壬戌，赦天下。
秋，九月，荆、豫、徐、扬、冀五州大水。
初，张鲁在汉中，賨人李氏自巴西宕渠往依之。
魏武帝克汉中，李氏将五百余家归之，拜为将军，迁于略阳北土，号曰巴氐。
晋孝惠皇帝元康九年（己未公元299年）。
春，正月，孟观大破氐众于中亭，获齐万年。
太子洗马陈留江统，以为戎、狄乱华，宜早绝其原，乃作《徙戎论》以警朝廷曰：。
及至周室失统，诸侯专征，封疆不固，而利害异心，戎、狄乘间，得入中国，或招诱安抚以为己用，自是四夷交侵，与中国错居。
及秦始皇并天下，兵威旁达，攘胡走越，当是时，中国无复四夷也。
汉建武中，马援领陇西太守，讨叛羌，徙其余种于关中，居冯翊、河东空地。
难者曰：氐寇新平，关中饥疫，百姓悉苦，咸望宁息；而欲使疲悴之众，徒自猜之寇，恐势尽力屈，绪业不卒，前害未及弭而后变复横出矣。
答曰：子以今者群氐为尚挟余资，悔恶反善，怀我德惠而来柔附乎。
将势穷道尽，智力俱困，惧我兵诛以至于此乎。
曰：无有余力，势穷道尽故也。
然则我能制其短长之命，而令其进退由己矣。
夫乐其业者不易事，安其居者无迁志。
方其自疑危惧，畏怖促遽，故可制以兵威，使之左右无违也，迨其死亡流散，离逷未鸠，与关中之人，户皆为仇，故可遐迁远处，令其心不怀土也。
夫圣贤之谋事也，为之于未有，治之于未乱，道不著而平，德不显而成。
其次则能转祸为福，因败为攻，值困必济，遇否能通。
今子遭敝事之终而不图更制之始，爱易辙之勤而遵覆车之轨，何哉。
且关中之人百余万口，率其少多，戎、狄居半，处之与迁，必须口实。
若有穷乏，糁粒不继者，故当倾关中之谷，以全其生生之计，必无挤于沟壑而不为侵掠之害也。
今我迁之，传食而至，附其种族，自使相赡，而秦地之人得其半谷，此为济行者以廪粮，遗居者以积仓，宽关中之逼，去盗贼之原，除旦夕之损，建终年之益。
若惮暂举之小劳而忘永逸之弘策，惜日月之烦苦而遗累世之寇敌，非所谓能创业垂统，谋及子孙者也。
并州之胡，本实匈奴桀恶之寇也，建安中，使右贤王去卑诱质呼厨泉，听其部落散居六郡。
正始中，毌丘俭讨句骊，徙其余种于荥阳。
始徙之时，户落百数；子孙孳息，今以千计；数世之后，必至殷炽。
今百姓失职，犹或亡叛，犬马肥充，则有噬啮，况于夷、狄，能不为变。
但顾其微弱，势力不逮耳。
朝廷不能用。
散骑常侍贾谧侍讲东宫，对太子倨傲，成都王颖见而叱之；谧怒，言于贾后，出颖为平北将军，镇邺。
夏，六月，戊戌，高密文献王泰薨。
秋，八月，以裴頠为尚书仆射。
去元康四年大风，庙阙屋瓦有数枚倾落，免太常荀寓；事轻责重，有违常典。
颂迂吏部尚书，建九班之制，欲令百官居职希迁，考课能否，明其赏罚。
贾、郭用权，仁者欲速，事竟不行。
裴頠荐平阳韦忠于张华，华辟之，忠辞疾不起。
关内侯敦煌索靖，知天下将乱，指洛阳宫门铜驼叹曰：会见汝在荆棘中耳。
冬，十一月，甲子朔，日有食之。
初，广城君郭槐，以贾后无子，常劝后使慈爱太子。
贾谧骄纵，数无礼于太子，广城君恒切责之。
广城君欲以韩寿女为太子妃，太子亦欲婚韩氏以自固；寿妻贾午及后皆不听，而为太子聘王衍少女。
太子闻衍长女美，而后为贾谧聘之，心不能平，颇以为言。
及广城君病，临终，执后手，令尽心于太子，言甚切至。
又曰：赵粲、贾午，必乱汝家事；我死后，勿复听入。
深记吾言。
后不从，更与粲、午谋害太子。
中舍人杜锡，恐太子不得安其位，每尽忠谏，劝太子修德业，保令名，言辞恳切。
太子性刚，知贾谧恃中宫骄贵，不能假借之。
谧时为侍中，至东宫，或舍之，于后庭游戏。
詹事裴权谏曰：谧，后所亲昵，一旦交构，则事危矣。
不从。
谧谮太子于后曰：太子多畜私财以结小人者，为贾氏故也。
若宫车晏驾，彼居大位，依杨氏故事，诛臣等，废后于金墉，如反手耳。
不如早图之，更立慈顺者，可以自安。
后纳其言，乃宣扬太子之短，布于远近。
又诈为有娠，内藁物、产具，取妹夫韩寿子慰祖养之，欲以代太子。
于时朝野咸知贾后有害太子之意，中护军赵俊请太子废后，太子不听。
左卫率东平刘卞，以贾后之谋问张华，华曰：不闻。
十二月，太子长子虨病，太子为虨求王爵，不许。
虨疾笃，太子为之祷祀求福。
贾后闻之，乃诈称帝不豫，召太子入朝，既至，后不见，置于别室，遣婢陈舞以帝命赐太子酒三升，使尽饮之。
太子辞以不能饮三升，舞逼之曰：不孝邪。
天赐汝酒而不饮，酒中有恶物邪。
太子不得已，强饮至尽，遂大醉。
后使黄门侍朗潘岳作书草，令小婢承福，以纸笔及草，因太子醉，称诏使书之，文曰：陛下宜自了，不自了，吾当入了之。
中宫又宜速自了，不自了，吾当手了之。
并与谢妃共要，刻期两发，勿疑犹豫，以致后患。
茹毛饮血于三辰之下，皇天许当扫除患害，立道文为王，蒋氏为内主。
愿成，当三牲祠北君。
太子醉迷不觉，遂依而写之。
其字半不成，后补成之，以呈帝。
壬戌，帝幸式乾殿，召公卿入，使黄门令董猛以太子书及青纸诏示之，曰：遹书如此，今赐死。
遍示诸公王，莫有言者。
张华曰：此国之大祸，自古以来，常因废黜正嫡以致丧乱。
且国家有天下日浅，愿陛下详之。
裴頠以为宜先检校传书者，又请比较太子手书，不然，恐有诈妄。
贾后乃出太子启事十余纸，众人比视，亦无敢言非者。
贾后使董猛矫以长广公主辞白帝曰：事宜速决，而群臣各不同，其不从诏者，宜以军法从事。
议至日西，不决。
后见华等意坚，惧事变，乃表免太子为庶人，诏许之。
于是使尚书和郁等持节诣东宫，废太子为庶人。
太子改服出，再拜受诏，步出承华门，乘粗犊车，东武公澹以兵仗送太子及妃王氏、三子虨、臧、尚同幽于金墉城。
王衍自表离婚，许之，妃恸哭而归。
杀太子母谢淑媛及虨母保林蒋俊。
晋孝惠皇帝永康元年（庚申公元300年）。
春，正月，癸亥朔，赦天下，改元。
西戎校尉司马阎缵舆棺诣阙上书，以为：汉戾太子称兵拒命，言者犹曰罪当笞耳。
丙子，皇孙虨卒。
三月，尉氏雨血，妖星见南方，太白昼见，中台星拆。
张华少子韪劝华逊位，华不从，曰：天道幽远，不如静以待之。
太子既废，众情愤怒。
有卫督司马雅、常从督许超，皆尝给事东宫，与殿中郎士猗等谋废贾后，复太子。
以张华、裴頠安常保位，难与行权，右军将军赵王伦执兵柄，性贪冒，可假以济事。
乃说孙秀曰：中宫凶妒无道，与贾谧等共诬废太子。
今国无嫡嗣，社稷将危，大臣将起大事，而公名奉事中宫，与贾、郭亲善，太子之废，皆云豫知，一朝事起，祸必相及，何不先谋之乎。
秀许诺，言于伦，伦纳焉，遂告通事令史张林及省事张衡等，使为内应。
夏，四月，辛卯朔，日有食之。
赵王伦、孙秀将讨贾后，告右卫佽飞督闾和，和从之，期以癸巳丙夜一筹，以鼓声为应。
伦阴与秀谋篡位，欲先除朝望，且报宿怨，乃执张华、裴頠、解系、解结等于殿前。
华谓张林曰：卿欲害忠臣邪。
华无以对。
甲午，伦坐端门，遣尚书和郁持节送贾庶人于金墉；诛刘振、董猛、孙虑、程据等；司徒王戎及内外官坐张、裴亲党黜免者甚众。
于是赵王伦称诏赦天下，自为使持节、都督中外诸军事、相国、侍中，一依宣、文辅魏故事。
有司奏：尚书令王衍备位大臣，太子被诬，志在苟免，请禁锢终身。
从之。
丁酉，以梁王肜为太宰，左光禄大夫何劭为司徒，右光禄大夫刘寔为司空。
太子遹之废也，将立淮南王允为太弟，议者不合。
会赵王伦废贾后，乃以允为骠骑将军、开府仪同三司，领中护军。
己亥，相国伦矫诏遣尚书刘弘赍金屑酒，赐贾后死于金墉城。
清河康王遐薨。
中护军淮南王允，性沉毅，宿卫将士皆畏服之。
卫尉石崇之甥欧阳建素与相国伦有隙，崇有爱妾曰绿珠，孙秀便求之，崇不与。
及淮南王允败，秀因称石崇、潘岳、欧阳建奉允为乱，收之。
以光禄大夫陈准为太尉，录尚书事；未几，薨。
孙秀议加相国伦九锡，百官莫敢异议。
吏部尚书刘颂曰：昔汉之锡魏，魏之锡晋，皆一时之用，非可通行。
周勃、霍光，其功至大，皆不闻有九锡之命也。
张林积忿不已，以颂为张华之党，将杀之。
孙秀曰：杀张、裴已伤时望，不可复杀颂。
林乃止。
以颂为光禄大夫。
遂下诏加伦九锡，复加其子荂抚军将军，虔中军将军，诩为侍中。
又加孙秀侍中、辅国将军，相国司马、右率如故。
张林等并居显要。
增相府兵为二万人，与宿卫同，并所隐匿之兵，数逾三万。
九月，改司徒为丞相，以梁王肜为之，肜固辞不受。
冬，十一月，甲子，立皇后羊氏，赦天下。
后，尚书郎泰山羊玄之之女也。
外祖平南将军乐安孙旂，与孙秀善，故秀立之。
拜玄之光禄大夫、特进、散骑常侍，封兴晋侯。
诏征益州刺史赵廞为大长秋，以成都内史中山耿滕为益州刺史。
州被诏书，遣文武千余人迎滕。
是时，成都治少城，益州治太城，廞犹在太城，未去。
滕欲入州，功曹陈恂谏曰：今州、郡构犯日深，入城必有大祸，不如留少城以观其变，檄诸县合村保以备秦氐，陈西夷行至，且当待之。
不然，退保犍为，西渡江源，以防非常。
滕不从。
是日，帅众入州，廞遣兵逆之，战于西门，滕败死。
郡吏皆窜走，惟陈恂面缚诣廞请滕丧，廞义而许之。
廞又遣兵逆西夷校尉陈总。
晋孝惠皇帝永宁元年（辛酉公元301年）。
春，正月，以散骑常侍安定张轨为凉州刺史。
轨以时方多难，阴在保据河西之志，故求为凉州。
时州境盗贼纵横，鲜卑为寇。
轨至，以宋配、汜瑗为谋主，悉讨破之，威著西土。
相国伦与孙秀使牙门赵奉诈传宣帝神语云：伦宜早入西宫。
散骑常侍义阳王威，望之孙也，素谄事伦，伦以威兼侍中，使威逼夺帝玺绶，作禅诏，又使尚书令满奋持节、奉玺绶禅位于伦。
左卫将军王舆、前军将军司马雅等帅甲士入殿，晓谕三部司马，示以威赏，无敢违者。
张林等屯守诸门。
乙丑，伦备法驾入宫，即帝位，赦天下，改元建始。
帝自华林西门出居金墉城，伦使张衡将兵守之。
丙寅，尊帝为太上皇，改金墉曰永昌宫，废皇太孙为濮阳王。
立世子荂为皇太子，封子馥为京兆王，虔为广平王，诩为霸城王，皆侍中将兵。
以梁王肜为宰衡，何劭为太宰，孙秀为侍中、中书监、骠骑将军、仪同三司，义阳王威为中书令，张林为卫将军，其余党与，皆为卿、将，超阶越次，不可胜纪；下至奴卒，亦加爵位。
初，平南将军孙旂之子弼、弟子髦、辅、琰皆附会孙秀，与之合族，旬月间致位通显。
癸酉，杀濮阳哀王臧。
孙秀专执朝政，伦所出诏令，秀辄改更与夺，自书青纸为诏，或朝行夕改，百官转易如流。
张林素与秀不相能，且怨不得开府，潜与太子荂笺，言：秀专权不合众心，而功臣皆小人，挠乱朝廷，可悉诛之。
荂以书白伦，伦以示秀。
秀劝伦收林，杀之，夷其三族。
秀以齐王冏、成都王颖、河间王颙，各拥强兵，据方面，恶之。
乃尽用其亲党为三王参佐，加冏镇东大将军，颖征北大将军，皆开府仪同三司，以宠安之。
李庠骁勇得众心，赵廞浸忌之而未言。
长史蜀郡杜淑、张粲说廞曰：将军起兵始尔，而遽遣李庠握强兵于外，非我族类，其心必异。
此倒戈授人也，宜早图之。
会庠劝廞称尊号，淑、粲因白廞以庠大逆不道，引斩之，并其子姪十余人。
时李特、李流皆将兵在外，廞遣人慰抚之曰：庠非所宜言，罪应死。
兄弟罪不相及。
复以特、流为督将。
特、流怨廞，引兵归绵竹。
廞牙门将涪陵许弇求为巴东监军，杜淑、张粲固执不许，弇怒，手杀淑、粲于廞閤下，淑、粲左右复杀弇。
三人，皆廞之腹心也，廞由是遂衰。
廞遣长史犍为费远、蜀郡太守李苾、督护常俊督万余人断北道，屯绵竹之石亭。
李特密收兵得七千余人，夜袭远等军，烧之，死者什八九，遂进攻成都。
费远、李苾及军祭酒张微，夜斩关走，文武尽散。
廞独与妻子乘小船走，至广都，为从者所杀。
特入成都，纵兵大掠，遣使诣洛阳，陈廞罪状。
初，梁州刺史罗尚，闻赵廞反，表廞素非雄才，蜀人不附，败亡可计日而待。
诏拜尚平西将军、益州刺史，督牙门将王敦、蜀郡太守徐俭，广汉太守辛冉等七千余人入蜀。
三月，尚至成都。
汶山羌反，尚遣王敦讨之，为羌所杀。
齐王冏谋讨赵王伦，未发，会离狐王盛、颍川处穆聚众于浊泽，百姓从之，日以万数。
伦以其将管袭为齐王军司，讨盛、穆，斩之。
冏因收袭，杀之，与豫州刺史何勖、龙骧将军董艾等起兵，遣使告成都王颖、河间王颙、常山王乂及南中郎将新野公歆，移檄征、镇、州、郡、肥、国，称：逆臣孙秀，迷误赵王，当共诛讨。
有不从命者，诛及三族。
常山王乂在其国，与太原内史刘暾各帅众为颖后继。
新野公歆得冏檄，未知所从。
嬖人王绥曰：赵亲而强，齐疏而弱，公宜从赵。
参军孙洵大言于众曰：赵王凶逆，天下当共诛之，何亲疏强弱之有。
歆乃从冏。
前安西参军夏侯奭在始平，合众数千人以应冏，遣使邀河间王颙。
颙用长史陇西李含谋，遣振武将军河间张方讨擒奭及其党，腰斩之。
冏檄至，颙执冏使送于伦，遣张方将兵助伦。
方至华阴，颙闻二王兵盛，复召方还，更附二王。
冏檄至扬州，州人皆欲应冏。
刺史郗隆，虑之玄孙也，以兄子鉴及诸子悉在洛阳，疑未决，悉召僚吏谋之。
主簿淮南赵诱、前秀才虞潭皆曰：赵王篡逆，海内所疾；今义兵四起，其败必矣。
为明使君计，莫若自将精兵，径赴许昌，上策也；遣将将兵会之，中策也；量遣小军，随形助胜，下策也。
隆退，密与别驾顾彦谋之，彦曰：诱等下策，乃上计也。
治中留宝、主簿张褒、西曹留承闻之，请见，曰：不审明使君今当何施。
隆曰：我俱受二帝恩，无所偏助，欲守州而己。
承曰：天下，世祖之天下也。
太上承代已久，今上取之，不平，齐王顺时举事，成败可见。
使君不早发兵应之，狐疑迁延，变难将生，此州岂可保也。
隆不应。
潭，翻之孙也。
隆停檄六日不下，将士愤怒。
参军王邃镇石头，将士争往归之，隆遣从事于牛渚禁之，不能止。
将士遂奉邃攻隆，隆父子及顾彦皆死，传首于冏。
安南将军、监沔北诸军事孟观，以为紫宫帝坐无他变，伦必不败，乃为之固守。
以其表宣示内外；遣上军将军孙辅、折冲将军李严帅兵七千自廷寿关出，征虏将军张泓、左军将军蔡璜、前军将军闾和帅兵九千自崿阪关出，镇军将军司马雅、扬威将军莫原帅兵八千自成皋关出，以拒冏。
遣孙秀子会督将军士猗、许超帅宿卫兵三万以拒颖。
召东平王楙为卫将军，都督诸军，又遣京兆王馥、广平王虔帅兵八千为三军继援。
闰月，丙戌朔，日有食之。
自正月至于是月，五星互经天，纵横无常。
张泓等进据阳翟，与齐王冏战，屡破之。
成都王颖前锋至黄桥，为孙会、士猗、许超所败，杀伤万余人，士众震骇。
颖欲退保朝歌，卢志、王彦曰：今我军失利，敌新得志，有轻我之心。
立襄阳王尚为皇太孙。
戊辰，赦天下。
复封宾徒王晏为吴王。
光禄大夫刘蕃女为赵世子荂妻，故蕃及二子散骑侍朗舆、冠军将军琨皆为赵王伦所委任。
大司马冏以琨父子有才望，特宥之，以舆为中书朗，琨为尚书左丞。
又以前司徒王戎为尚书令，刘暾为御史中丞，王衍为河南尹。
冏辟新兴刘殷为军谘祭酒，洛阳令曹摅为记室督，尚书郎江统、阳平太守河内苟晞参军事，吴国张翰为东曹掾，孙惠为户曹掾，前廷尉正顾荣及顺阳王豹为主簿。
惠，贲之曾孙；荣，雍之孙也。
成都王颖至邺，诏遣使者就申前命；颖受大将军，让九锡殊礼。
又表称：大司马前在阳翟，与贼相持既久，百姓困敝，乞运河北邸阁米十五万斛，以振阳翟饥民。
初，大司马冏疑中书郎陆机为赵王伦撰禅诏，收，欲杀之。
大将军颖为之辩理，得免死，因表为平原内史，以其弟云为清河内史。
机友人顾荣及广陵戴渊，以中国多难，劝机还吴。
机以受颖全济之恩，且谓颖有时望，可与立功，遂留不去。
秋，七月，复封常山王乂为长沙王，迁开府，骠骑将军。
赦天下。
东武公澹坐不孝徙辽东。
九月，征其弟东安王繇复旧爵，拜尚书左仆射。
繇举东平王楙为平东将军、都督徐州诸军事，镇下邳。
初，朝廷符下秦、雍州，使召还流民入蜀者，又遣御史冯该、张昌督之。
李特兄辅自略阳至蜀，言中国方乱，不足复还。
特然之，累遣天水阎式诣罗尚求权停至秋，又纳赂于尚及冯该；尚、该许之。
朝廷论讨赵廞功，拜特宣威将军，弟流奋武将军，皆封侯。
玺书下益州，条列六郡流民与特同讨廞者，将加封赏。
广汉太守辛冉欲以灭廞为己功，寝朝命，不以实上，众咸怨之。
特数为流民请留，流民皆感而恃之，多相帅归特。
特乃结大营于绵竹以处流民，移辛冉求自宽。
冉大怒，遣人分榜通衢，购募特兄弟，许以重赏。
特见之，悉取以归，与弟骧改其购云：能送六郡酋豪李、任、阎、赵、杨、上官及氐、叟侯王一首，赏百匹。
于是流民大惧，归特者愈众，旬月间过二万人。
流亦聚众数千人。
又知辛冉、李苾意不可回，乃辞尚还绵竹。
冉、苾相与谋曰：罗侯贪而无断，日复一日，令流民得展奸计。
李特兄弟并有雄才，吾属将为所虏矣。
宜为决计，罗侯不足复问也。
乃遣广汉都尉曾元、牙门张显、刘并等潜帅步骑三万袭特营；罗尚闻之，亦遣督护田佐助元。
元等至，特安卧不动，待其众半入，发伏击之，死者甚众。
杀田佐、曾元、张显，传首以示尚、冉。
尚谓将佐曰：此虏成去矣，而广汉不用吾言以张贼势，今若之何。
特以兄辅、弟骧、子始、荡、雄及李含、含子国、离、任回、李攀、攀弟恭、上官晶、任臧、杨褒、上官惇等为将帅，阎式、李远等为僚佐。
罗尚素贪残，为百姓患。
十二月，颖昌康公何劭薨。
封太司马冏子冰为乐安王，英为济阳王，超为淮南王。
晋孝惠皇帝太安元年（壬戌公元302年）。
春，三月，冲太孙尚薨。
夏，五月，乙酉，梁孝王肜薨。
以右光禄大夫刘寔为太傅；寻以老病罢。
秋，八月，李特攻张微，微击破之，遂进攻特营。
李荡引兵救之，山道险狭，荡力战而前，遂破微兵。
特欲还涪，荡及司马王幸谏曰：微军已败，智勇俱竭，宜乘锐气遂禽之。
特复进攻微，杀之，生禽微子存，以微丧还之。
特以其将寋硕守德阳。
建宁大姓李睿、毛诜遂太守杜俊，朱提大姓李猛逐太守雍约以应特，众各数万。
侍中嵇绍上疏曰：存不忘亡，《易》之善戒也。
臣愿陛下无忘金墉，大司马无忘颍上，大将军无忘黄桥，则祸乱之萌无由而兆矣。
张翰、顾荣皆虑及祸，翰因秋风起，思菰荣、莼羹、鲈鱼鲙，叹曰：人生贵适志耳，富贵何为。
即引去。
荣故酣饮，不省府事，长史葛旟以其废职，白冏徙荣为中书侍郎。
颍川处士庾袞闻冏期年不朝，叹曰：晋室卑矣，祸乱将兴。
帅妻子逃于林虑山中。
冏以河间王颙本附赵王伦，心常恨之。
梁州刺史安定皇甫商，与颙长史李含不平。
含被征为翊军校尉，时商参冏军事，夏侯奭兄亦在冏府。
含心不自安，又与冏右司马赵骧有隙，遂单马奔颙，诈称受密诏，使颙诛冏，因说颙曰：成都王至亲，有大功，推让还藩，甚得众心。
去齐立成都，除逼建亲，以安社稷，大勋也。
是时，武帝族弟范阳王虓都督豫州诸军事。
颙上表陈冏罪状，且言：勒兵十万，欲与成都王颖、新野王歆、范阳王虓共合洛阳，请长沙王乂废冏还第，以颖代冏辅政。
十二月，丁卯，颙表至。
李含屯阴盘，张方帅兵二万军新安，檄长沙王乂使讨冏。
冏遣董艾袭乂，乂将左右百余人驰入宫，闭诸门，奉天子攻大司马府，董艾陈兵宫西，纵火烧千秋神武门。
冏使人执驺虞幡唱云：长沙王矫诏。
乂又称大司马谋反”。
连战三日，冏众大败，大司马长史赵渊杀何勖，因执冏以降。
赦天下，改元。
李含等闻冏死，引兵还长安。
长沙王乂虽在朝廷，事无巨细，皆就邺谘大将军颖。
颖以孙惠为参军，陆云为右司马。
是岁，陈留王薨，谥日魏元皇帝。
鲜卑宁文单于莫圭部众强盛，遣其弟屈云攻慕容廆，廆击其别帅素怒延，破之。
素怒延耻之，复发兵十万，围廆于棘城。
廆众皆惧，廆曰：素怒延兵虽多而无法制，已在吾算中矣，诸君但为力战，无所忧也。
遂出击，大破之，追奔百里，俘斩万计。
辽东孟晖，先没于宁文部，帅其众数千家降于廆，廆以为建威将军。
廆以其臣慕舆句勤恪廉靖，使掌府库；句心计默识，不案簿书，始终无漏。
以慕舆河明敏精审，使典狱讼，覆讯清允。
晋孝惠皇帝太安二年（癸亥公元303年）。
春，正月，李特潜渡江击罗尚，水上军皆散走。
蜀郡太守徐俭以少城降，特入据之，惟取马以供军，余无侵掠，赦其境内，改元建初。
朝廷遣荆州刺史宗岱、建平太守孙阜帅水军三万以救罗尚。
岱以阜为前锋，进逼德阳。
特遣李荡及蜀郡太守李璜就德阳太守任臧共拒之。
益州兵曹从事蜀郡任睿言于尚曰：李特散众就食，骄怠无备，此天亡之时也。
三月，罗尚遣督护何冲、常深等攻李流，涪陵民药绅等亦起兵攻流。
流与李骧拒深，使李荡、李雄拒绅。
何冲乘虚攻北营，氐苻成、隗伯在营中，叛应之。
荡母罗氏擐甲拒战，伯手刃伤其目，罗氏气益壮；营垂破，会流等破深、绅，引兵还，与冲等战，大破之，成、伯帅其党突出诣尚。
流等乘胜进抵成都，尚复闭城自守。
荡驰马逐北，中矛而死。
朝廷遣侍中燕国刘沈假节统罗尚、许雄等军，讨李流。
行至长安，河间王颙留沈为军师，遣席薳代之。
李流以李特、李荡继死，宗岱、孙阜将至，甚惧。
新野庄王歆，为政严急，失蛮夷心，义阳蛮张昌聚党数千人，欲为乱。
荆州以壬午诏书发武勇赴益州讨李流，号壬午兵”。
昌遂据江夏，造妖言云：当有圣人出为民主。
得山都县吏丘沈，更其姓名曰刘尼，诈云汉后，奉以为天子，曰：此圣人也。
初，歆与齐王冏善，冏败，歆惧，自结于大将军颖。
及张昌作乱，歆表请讨之。
